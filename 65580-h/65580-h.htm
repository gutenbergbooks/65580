<!DOCTYPE html PUBLIC "-//W3C//DTD XHTML 1.0 Strict//EN"
"http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" lang="sv" xml:lang="sv">
<head>
<meta http-equiv="Content-Type" content="text/html;charset=utf-8" />
<title>The Project Gutenberg eBook of Carl Svenske, by Gustaf Björlin</title>
   <link rel="coverpage" href="images/cover.jpg" />
   <!-- TITLE="Carl Svenske" -->
   <!-- AUTHOR="Gustaf Björlin" -->
   <!-- LANGUAGE="sv" -->
   <!-- PUBLISHER="F. M. Ericssons förlag, Stockholm" -->
   <!-- DATE="1900" -->
   <!-- COVER="images/cover.jpg" -->

<style type='text/css'>

body       { margin-left:15%; margin-right:15%; }

div.frontmatter { page-break-before:always; }
h1.title   { text-indent:0; text-align:center; margin-bottom:1em; }
.aut       { text-indent:0; text-align:center; margin-bottom:2em; font-size:0.8em; }
.aut .line3{ font-size:1.25em; font-weight:bold; }
.ill       { text-indent:0; text-align:center; font-size:0.8em; margin-bottom:2em; }
.logo      { margin-bottom:2em; }
.pub       { text-indent:0; text-align:center; font-size:0.8em; }
.pub .line1{ font-weight:bold; }
.printer   { text-indent:0; text-align:center; margin-top:8em; margin-bottom:1em;
             font-size:0.8em; }
div.chapter{ page-break-before:always; }
h2         { text-indent:0; text-align:center; margin-top:3em; margin-bottom:1em; }
h2.chapter { margin-top:0.5em; }
h2.notes   { }

p          { margin:0; text-align:justify; text-indent:1em; }
p.first    { text-indent:0; }
span.firstchar { float:left; font-size:3em; line-height:0.83em; }
span.prefirstchar { font-size:0.333em; }
p.noindent { text-indent:0; }
p.date     { text-indent:0; text-align:right; margin-right:1em; }
.excerpt   { margin:1em; text-indent:0; }
.tb        { text-indent:0; text-align:center; margin:1em; }
.tb sup    { font-size:1em; }
.tb sub    { font-size:1em; }
p.footnote  { text-indent:0; font-size:0.8em; margin:1em; }

/* spans */
.underline { text-decoration: underline; }
.fraktur { }

/* poetry */  
div.poem-container { text-align:center; }
div.poem-container div.poem { display:inline-block; }
div.stanza { text-align:left; text-indent:0; margin-top:1em; margin-bottom:1em; }
.stanza .verse { text-align:left; text-indent:-2em; margin-left:2em; }
.stanza .verse5 { text-align:left; text-indent:-2em; margin-left:7em; }
.stanza.center .verse { text-align:center; text-indent:0; margin-left:0; }

a:link      { text-decoration: none; color: rgb(10%,30%,60%); }
a:visited   { text-decoration: none; color: rgb(10%,30%,60%); }
a:hover     { text-decoration: underline; }
a:active    { text-decoration: underline; }

/* Transcriber's note */
.trnote     { font-size:0.8em; line-height:1.2em; background-color: #ccc;
              color: #000; border: black 1px dotted; margin: 2em; padding: 1em;
              page-break-before:always; margin-top:3em; }
.trnote p   { text-indent:0; margin-bottom:1em; }
.trnote ul  { margin-left: 0; padding-left: 0; }
.trnote li  { text-align: left; margin-bottom: 0.5em; margin-left: 1em; }
.trnote ul li { list-style-type: square; }
.trnote .transnote { text-indent:0; text-align:left; font-weight:bold; }

/* ads */
div.ads { margin:auto; max-width:35em; font-size:0.8em; border:1px solid black;
          padding:0.4em; padding-top:1em; }
div.ads .larger { font-size:1.25em; text-indent:0; }
div.ads .hdr { font-size:1.25em; text-indent:0; font-weight:bold; text-align:center;
               margin:1em; }
div.ads .attr { text-indent:0; text-align:right; margin-right:1em; font-style:italic; }
div.ads hr.hr10 { border:0; border-top:1px solid black; margin:1em;
                  margin-left:45%; width:10%; }

/* page numbers */
a[title].pagenum { float:right; margin-left:4px; clear:right; }
div.poem-container a[title].pagenum { position:absolute; right:15%; margin-left:1em; }
a[title].pagenum:after { content: attr(title); color: gray; background-color: inherit;
              letter-spacing: 0; text-indent: 0; text-align: right; font-style: normal;
              font-variant: normal; font-weight: normal; font-size: x-small;
              border: 1px solid silver; padding: 1px 4px 1px 4px;
              display: block; }
div.poem-container a[title].pagenum:after { display:inline; }

img { max-width:100%; margin:0; padding:0; }
div.centerpic { text-align:center; text-indent:0; display:block; clear:both; }
div.centerpic img { max-width:80%; }
div.centerpic.landscape img { max-width:100%; }

span.centerpic { float:left; padding:0; padding-top:4px; padding-bottom:4px;
               width:100%; text-indent:0; text-align:center; display:block; }
span.landscape { float:left; padding:0; padding-top:4px; padding-bottom:4px;
               width:100%; text-indent:0; text-align:center; display:block; }
span.centerpic img { max-width:80%; }
span.landscape img { max-width:100%; }

div.logo img { max-width:4em; }
h2.chapter img { max-width:80%; padding-top:0; padding-bottom:1em; }
div.centerpic.end { margin-top:2em; }
div.centerpic.end img { max-width:6em; }
div.centerpic.ornament { text-indent:0; text-align:center; }
div.centerpic.ornament img { margin-top:4em; margin-bottom:4em; max-width:30%; }

@media handheld {
   body { margin-left:0; margin-right:0; }
   span.firstchar { float:left; }
   span.centerpic { float:left; width:100%; }
   span.landscape { float:left; width:100%; }
   div.poem-container div.poem { display:block; margin-left:2em; }
   a.pagenum { display:none; }
   a.pagenum:after { display:none; }
   div.ads { max-width:inherit; border:0; }
}

</style>
</head>

<body>

<div style='text-align:center; font-size:1.2em; font-weight:bold'>The Project Gutenberg eBook of Carl Svenske, by Gustaf Björlin</div>

<div style='display:block; margin:1em 0'>
This eBook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this eBook or online
at <a href="https://www.gutenberg.org">www.gutenberg.org</a>. If you
are not located in the United States, you will have to check the laws of the
country where you are located before using this eBook.
</div>

<div style='display:table'>
  <div style='display:table-row'>
    <div style='display:table-cell; padding-right:0.5em'>Title:</div>
    <div style='display:table-cell; padding-right:0.5em'>Carl Svenske</div>
  </div>
  <div style='display:table-row;'>
    <div style='display:table-cell'></div>
    <div style='display:table-cell'>Historisk berättelse från frihetstiden</div>
  </div>
</div>

<div style='display:block; margin-top:1em; margin-bottom:1em; margin-left:2em; text-indent:-2em'>Author: Gustaf Björlin</div>

<div style='display:block; margin-top:1em; margin-bottom:1em; margin-left:2em; text-indent:-2em'>Illustrator: Nils Larson</div>

<div style='display:block; margin:1em 0'>Release Date: June 9, 2021 [eBook #65580]</div>

<div style='display:block; margin:1em 0'>Language: Swedish</div>

<div style='display:block; margin:1em 0'>Character set encoding: UTF-8</div>

<div style='display:block; margin-left:2em; text-indent:-2em'>Produced by: Jens Sadowski, Eva Eriksson, Lars-Håkan Svensson, and the Online Distributed Proofreading Team at https://www.pgdp.net</div>

<div style='margin-top:2em; margin-bottom:4em'>*** START OF THE PROJECT GUTENBERG EBOOK CARL SVENSKE ***</div>

<div class="frontmatter chapter">
<h1 class="title">
CARL<br />
SVENSKE
</h1>

<p class="aut">
<span class="line1">HISTORISK BERÄTTELSE</span><br />
<span class="line2">FRÅN FRIHETSTIDEN AF</span><br />
<span class="line3">GUSTAF BJÖRLIN.</span>
</p>

<p class="ill">
ILLUSTRERAD AF <b>NILS LARSON</b>.
</p>

<div class="centerpic logo">
<img src="images/i001.jpg" alt="" /></div>

<p class="pub">
<span class="line1">STOCKHOLM</span><br />
<span class="line2">F. M. ERICSSONS FÖRLAG.</span>
</p>

</div>

<div class="frontmatter chapter">
<p class="printer">
STOCKHOLM<br />
CENTRAL-TRYCKERIET, 1900.
</p>

</div>

<div class="chapter">

<h2 class="chapter" id="chapter-0-1">
<a id="page-3" class="pagenum" title="3"></a>
<span class="centerpic"><img src="images/i003.jpg" alt="" /></span>
<br />I.
</h2>

</div>

<p class="first">
<span class="firstchar">N</span><span class="postfirstchar">är</span> de händelser börja, hvilka i det följande skola
skildras, hade striden mellan de politiska partier,
som i vår historia fått namn af hattar och
mössor, nått sin fulla utveckling och ränkerna om den
afgörande makten spunnos som allra ifrigast. Hattpartiet,
som för tillfället hade makten, ville till hvarje
pris återvinna Sveriges gamla anseende och till den
ändan återtaga från Ryssland hvad som genom Carl
XII:s krig gått förloradt. Sällan, sades inom dess led,
hade de »politiska konjunkturerna» varit så gynnsamma
för detta måls uppnående. Nyligen inveckladt i ett
blodigt krig med Turkiet, som medtagit dess bästa
krafter, hade Ryssland på sistone hemsökts af hungersnöd
och därmed följande inre oroligheter. Dessutom
voro äfven dess ledande personligheter splittrade
i partier. Storfurstinnan Elisabeth, tsar Peters dotter,
hade länge fikat efter sin faders tron, som innehades
af den späde tsar Ivan. Ett svenskt anfall från Finland
– så hoppades hennes partivänner – skulle bortkalla
Petersburgs garnison och därigenom underlätta
<a id="page-4" class="pagenum" title="4"></a>
för dem genomförandet af den tronhvälfning, de hade i
sinnet. För ett dylikt anfall voro de därför redo att erbjuda
hattpartiet i Sverige, genom den fåfänge och ärelystne
Gyllenborg, de största fördelar. Denne hade också
lyssnat till de förledande anbuden och, under låtsade
förevändningar, styrt om att svenska trupper blifvit
öfversända till Finland. Men mösspartiet lät icke utan
vidare föreskrifva sig lagar. Äfven det räknade inom
sina led kraftfulla och snillrika män, och desse arbetade
med all makt för att ett stadigvarande fredslugn
skulle råda inom den yttre politiken; åtminstone voro
de ingalunda sinnade att tillstädja att rådet skulle få
»skrida till verkligheter», d. v. s. börja kriget, när tillfället
syntes detsamma lofvande. I regeln blef öfvervikten
på hattarnas sida och för hvarje ny triumf, de
hemförde, dess bittrare och mera hänsynslös blef partistriden.
Någon medlande makt, som kunde hålla de
politiska lidelserna inom tillbörliga gränser, fanns icke;
kungen var nu mera endast en nolla och rådet snarare
ett tvistefrö mellan de stridande än, såsom det bort hafva
varit, ett själfständigt, öfver partierna stående tribunal
af skiljedomare. Hos ständerna låg styrelsens tyngdpunkt
och inom deras sekreta utskott fälldes utslaget
i alla viktigare frågor, sedan dessa helt knapphändigt
och ensidigt blifvit förberedda på de hemliga klubbarna
eller hos de främmande sändebuden.
</p>

<p>
Så länge den fräjdade statsmannen rådsherren
Arvid Horn haft maktens tömmar i sin starka hand,
hade partiernas täflingsstrid likväl hållits inom vissa
gränser. Landet hade också varit så utmattadt efter
de många föregående krigsåren, att det ej haft krafter
att lösa större uppgifter. Men i samma mån välmågan
ökades under fredslugnet, i samma mån infunno sig de
<a id="page-5" class="pagenum" title="5"></a>
gamla minnena, det gamla föreställningssättet. Statskroppen
hade stympats, men, likasom fallet är med en
lemlästad människa, riket Sverige tyckte sig känna och
kunna arbeta alltjämt med de förlorade lemmarna.
Folket tänkte ännu såsom under storhetstiden. Och det
föreföll därför mången, äfven om han stod utanför det
rådande hattpartiet, att det gick för långsamt att på
fredlig väg återvinna hvad som genom kriget förlorats,
samt att det nog fanns kraft, om blott viljan icke fattades.
Sveriges storhet, hette det, hade ju varit kriget.
Sveriges makt hade hvilat på svärdspetsen. På
slagfältet kunde nederlagens skymf fortast aftvås, den
forna äran återställas. Skulle till äfventyrs den egna
kraften, mot förmodan, icke räcka till, kunde ju stridigheter
mellan de blifvande fienderna förlama motståndet
och underlätta framgången för de svenska vapnen.
Så tänkte och talade man, då Sveriges ära kom
på dagordningen; och någon vis statsman, sådan som
Arvid Horn, fanns icke längre i rådsalen, att stäfja öfverdrifterna.
Nu, efteråt, ser man klart hur statsskeppet
fördes mot bränningar, där ofärd var nära, och klandrar
de styrandes lättsinne och halsstarrighet. Men därför
bör det icke förnekas, att det ligger något storslaget
i denna det svenska folkets sträfvan att å nyo
söka göra landet till ett stort och mäktigt rike vid en
tidpunkt, då det ännu på långt när icke återhämtat
sig efter den våldsamma förblödning, då det låg krossadt
och tillintetgjordt vid sidan af sin fallne hjälte
under tyngden af öfvermäktiga fiender.
</p>

<p>
Ju högre partilidelsernas mål ställer sig, dess mer
griper striden omkring sig. Frågan om krig eller fred
blef småningom ett talämne inom alla folkklasser,
bland hattar och mössor, krigsvänner och fredsvänner,
<a id="page-6" class="pagenum" title="6"></a>
bland män af det brådstörtande framåtskridandet liksom
af den säfliga konservatismen. Från rådsalen och
ständernas utskott smög den sig ut på osynliga vägar
till de hemliga klubbarna, till familjehärden, ja, dryftades
till och med inom kort med bibelns ord på själfva
predikstolen. Den låg så att säga i luften, hvart man
kom, under denna för Sverige så betydelsefulla tidpunkt,
en tidpunkt af politiska ränker och våldsbragder samt
af djupt gående sociala hvälfningar, hvartill vår historia
hittills ej kunnat uppvisa något motstycke.
</p>

<p class="tb">
<sup>*</sup>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<sub>*</sub>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<sup>*</sup>
</p>

<p class="noindent">
Det var i solnedgången, söndagen den 16. juni
1741. Hela Stockholm hade den dagen varit ute
på malmarna för att skåda på äppelblom, lukta på
häggen eller rulla sig och stå på hufvudet på de
ljusgröna gräsmattorna. Folket kom nu tillbaka öfver
Norrmalms torg med sina matknyten, än i spridda
flockar, än i större skaror. Alla skulle ner för det
sluttande torget mot slaktarhusbron för att komma till
sina hem i någon af stadens mörka gränder. Kvällen
var härlig och utsikten nere på bron lika vacker, som
den skulle för en person af vår tid synts egendomlig.
I öster fick solljuset de små grönsprängda rutorna i
Arsenalen att glimma som guld; på sidan om dess
höga, erggröna koppartak och många tornspiror höjde
sig öfver den brusande strömmen fasaderna af Fersenska
och Düringska palatsen samt något längre ut, åt
Skeppsholmen till, den röda väderkvarnen med sin
granne, den korsformiga träkyrkan, i hvilken Tollstadius
under förmiddagen talat så vackert »om ett rättfärdigt
folks upphöjelse och ett syndigt folks förnedring och
fördärf». Till höger om Skeppsholmens låga bro syntes
<a id="page-7" class="pagenum" title="7"></a>
på höjden »larmbatteriet» med sin höga flaggstång
och framför detsamma strömmen med sina många fartyg
och roddslupar. Till höger om denna tafla, liksom
innefattande den med en lodrät, ofantlig ram, reste sig
konturerna af Tessins mästerverk, det ståtliga slottet,
å hvilket arbetet nu närmade sig sitt slut. Parallelt
med Slaktarhusbron gick gamla Norrbro. Vid norra broändarna
lågo vakthus, spruthus och fiskblötarbodar; allesamman
små, rödmålade trähus, mer eller mindre förfallna.
Här höllo åkare och månglerskor till under
hvardagarna; men nu på sabbaten voro de försvunna,
och deras platser intogos, såsom nämndt, af de hemvändande
folkhoparna eller af grupper af äldre borgare,
som dryftade något af dagens spörsmål, såsom
om nyttan och den sannolika profiten af det nedanför
liggande kvarnhuset, om den nyligen utgifna skråförordningen
eller dylikt; allt medan de rökte ur sina kritpipor
och med betänksamma miner spottade ner i
strömmen.
</p>

<p>
Det var i synnerhet två bland dessa senare, som
ådrogo sig uppmärksamheten, tack vare den ifver,
hvarmed de tycktes utbyta sina tankar. Med all sannolikhet
kunde båda räknas till borgarklassen; ty, ehuru
olika till snitt och utstyrsel, hade deras dräkter det utmärkande
draget gemensamt, att de saknade, hvad hos
den tidens adelsmän alltid fanns, krigiska tillbehör, såsom
värja och sporrar. Äfven af sättet, på hvilket de
buro sina hattar, kunde man förstå att denna gissning
icke var så oriktig. Tvärtemot hvad bruket fordrade
af den tidens kavaljerer, satt nämligen hatten lika stadigt
nedtryckt på den yngres hvitpudrade, bakåtstrukna,
franska modeperuk som på den äldres yfviga allongeperuk.
Deras samtal röjde ännu tydligare stånd och yrke.
</p>

<p>
<a id="page-8" class="pagenum" title="8"></a>
»Jag står vid hvad jag sagt. Så sant jag är en
ärlig mössa och heter Göran Smedman och har krambod
vid Packartorget, gå vi en stor landsens nöd till
mötes, om icke ständerna ta’ krediten under armarna,
så att den reela handeln kan komma på en ordentlig
fot till rikets nytta, uppkomst och förkofring.»
</p>

<p>
Den högvälaktade åldermannens ansikte antog, under
det han yttrade dessa ord, ett allvarligare uttryck,
medan hans blickar sänktes mot den djupa strömfåran
under dem. Det dröjde en stund innan hans följeslagare
svarade.
</p>

<p>
»Min herre», sade denne slutligen med ett inställsamt
leende, »bör inte ta så hett vid sig öfver mina
ord, som fälldes i hastigheten. Jag ville visst inte
rosa den svenska krediten; – mig synes att denna
aldrig stått på så klena fötter som nu! Nej, jag ville
blott uttala mig mot dårskapen att söka förbättra den
medels inrättandet af inhemska manufakturverk, hvilket
endast blir själfbedrägeri. Få se nu om inte själfva
Alingsås gör bankrutt? Man börjar ju redan söka
narra folk till sig med publikation om bättre köp; ja,
raggen ta mig, om det ej går åt fanders» – tillade
han, med ett förnumstigt leende, i det han utslätade
sina spetsmanschetter, som tillskrynklats under hans
lifliga åtbörder.
</p>

<p>
»Jag är hvarken intressent i Alingsås, i kattuntryckeriet
eller i någon annan societet, som är delaktig
af femprocentsmedlen», afbröt honom åldermannen.
»Jag är helt slätt och rätt en gammal ärlig och välmenande
köpman, som lämnar sådana frågor, som min
herre behagat framställa, åt politici att afgöra. Att
min herre, som är kommissionär för ett af de största
husen i Amsterdam, icke kan tycka om de försök som
<a id="page-9" class="pagenum" title="9"></a>
<span class="centerpic"><img src="images/i009.jpg" alt="" /></span>
<a id="page-10" class="pagenum" title="10"></a>
här på sista tiden blifvit gjorda att göra inhemskt ylletyg,
kan jag därför nogsamt förstå. Det dröjde ju
lång tid innan själfva England kunde frigöra sig från
de holländska fabrikerna. Men allting med måtta;
allting med måtta, säger jag ...»
</p>

<p>
»Är det inte glädjande», inföll den andre, som
blef lugnare i samma mån åldermannen förifrade sig,
»att se huru väl våra styrande, och framför allt vår
skicklige och nitfulle kanslipresident, förstå att gripa
in i nuvarande lyckliga konjunkturer, för att höja vår
kredit på den utländska marknaden?»
</p>

<p>
»Sköna konjunkturer», afbröt honom åldermannen.
»Hvilket land behöfver bättre fred och stillasittande
än Sverige? Och hvilket land är mindre tjänligt till
aktivitet och krigsrörelser? – Genom våra s. k. stora
konungars slagsmål ha handel och näringar sjunkit ned
i djupaste vanmakt. – Minns fullväl hur för icke länge
sedan skoflickarne måste hämta sina skoremmar från
Danzig; och sutto där inte tyska månglare och sålde
morötter styfvertals på Jakobstorg! För sådan kredit
ger jag ej ett runstycke.»
</p>

<p>
»Men nu har landet hämtat krafter på nytt!»
</p>

<p>
»Nog sant! Genom Guds nåd är Sverige stadt i
tilltagande och förkofring; handeln och sjöfarten ökas.
Få vi hålla på en tid i lugn och ro, tror också jag att
vi en dag bli så starka, att vi kunna återtaga hvad
som gått förloradt.»
</p>

<p>
»Bravo, min herre! Våra tankar äro ju, när allt
kommer till stycket, lika; det är blott om rätta tidpunkten
vi skilja oss. Men gjorde vi inte bäst, såsom
min herre nyss sade, att öfverlämna bestämmandet
därom åt våra politici?»
</p>

<p>
<a id="page-11" class="pagenum" title="11"></a>
»Våra politici?» inföll åldermannen med ny ifver;
»hvilka äro de? Menen I ungdomarne på riddarhuset,
som dag ut och dag in skräna på krigsbuller? Undrar
just hur de skulle se ut i synen, om vi skulle hotas
med en fientlig descent på kusten? – Men, för att
återgå till ämnet, min herre sade för en stund sedan:
»Sverige ligger inte under samma klimat som England
och har inte häller Englands stora rörelsekapital.»
– Jag svarar nu: tänk på konsekvensen! Klimatet
kunna vi ju inte ändra; men kapital kan vinnas. Därtill
fordras dock ett stadigvarande fredslugn. Nu går
det ej att försöka. Se blott huru alla våra inhemska
företag, just af brist på lugn och stadga i det offentliga,
gå kräftgången. Hur går det med Västindiska
kompaniet; hur står det till månne med porslinsbruket?»
</p>

<p>
»Pipbruket på Långholmen lär inte stå sig mer
än jämt?»
</p>

<p>
»Pipbruket? Åh, därmed är ingen fara», svarade
åldermannen med en själfbelåten min, i det han stödde
sig på sitt silfverbeslagna spanska rör.
</p>

<p>
»Förlåt! Jag visste ej att ålderman Smedman var
en af intressenterna.»
</p>

<p>
»Jo, det äger sin riktighet! – Men vi glömma ju
alldeles bort», återtog åldermannen, i det han tog upp
sitt ur ur byxsäcken, »att tiden ej står stilla. Har ni
lust att pröfva en Malaga-sekt, jag köpte i går af
skepparen på Tre rosor? ... Jag kan äfven» – han
sänkte rösten till sakta hviskning – »visa ett prof på
virginskt knaster, hvars make inte lossats vid Stockholms
packhus och som till och med smakar en fattig
syndare bättre än mäster Langlois’ franska »surströmming»
– i synnerhet om den rökes ur en Långholmspipa
<a id="page-12" class="pagenum" title="12"></a>
... Men det säger jag på förhand, löp ej i näsan
på några beslagskarlar med den tobaken!»
</p>

<p>
Herr Bisot – ty så var namnet på åldermannens
envise motsägare – var nu vid sitt egentliga mål och
ärnade göra sin blifvande värd sig ännu mera bevågen
genom att säga några smickrande ord om pipbruket,
– hvilket som industriel anläggning bildade ett så lysande
undantag från allt annat af samma slag, som den
svenska företagsamheten sökte åstadkomma – då höga
rop efter vakten nådde hans öra. Då han vände sig
om, såg han uppe vid hörnet af Regeringsgatan en
större folkhop, som sorlade och väsnades på ett oroväckande
sätt.
</p>

<p>
Hvad kunde orsaken vara? En sådan folkskockning
på själfva sabbatsaftonen kunde han inte minnas sig
ha sett.
</p>

<p>
Ej gärna kunde det vara några »tattare», zigenare
eller franska gyckelmakare – bekanta för sina
konstiga luftsprång – ty sådant folk fick icke vanhelga
sabbaten med sina upptåg. Ej häller kunde det
vara något slagsmål mellan hetsigt ungt folk från
riddarhuset. Sedan det beryktade Rålambska gurglet
på Riddarhustorget var detta frispektakel så vanligt,
att det icke kunde locka tio stockholmare att stanna för
att se på. Men hvad än orsaken kunde vara, folkskockningen
tillväxte mer och mer och lockade slutligen
äfven den säflige åldermannen att, åtföljd af Bisot,
skynda dit upp för att bana sig väg genom trängseln
bland famnstora styfkjortlar, utspända rockar, vida
peruker och armfästa hattar.
</p>

<p>
Ju längre in åldermannen trängde sig, dess tydligare
blef det för honom att fara var å färde; ty på
sorlet hördes, att folket var uppretadt.
</p>

<div class="centerpic">
<a id="page-13" class="pagenum" title="13"></a><img src="images/i013.jpg" alt="" /></div>

<p>
<a id="page-14" class="pagenum" title="14"></a>
»En tocken lymmel till kusk!» skrek en äldre
matrona tätt invid honom, i det hon lyfte upp ett litet
barn på armen – »körde han inte rakt öfver pojken,
då han skulle in på apoteket!»
</p>

<p>
Åldermannen såg nu öfver människohufvudena en
hög vagnskorg och framför densamma på ett ännu
högre säte en groflemmad, rödbrusig kusk i adligt livré.
</p>

<p>
»Och inte ville han stanna häller», skrek en annan
kvinna, »då man ropade till honom, utan slog blott de
stackars öken ännu hårdare!»
</p>

<p>
»Hör nu, god’ vänner!» sade åldermannen med
så hög röst han förmådde, »vet I ej att sabbaten
ej gått ut än? Ni måste uppföra er med större försyn
...»
</p>

<p>
Men orden drunknade i sorlet. Åldermannen var
synbarligen ej någon person, som kunde få bukt med
en uppretad folkhop.
</p>

<p>
»Om inte fruntimret där», återtog den första matronan,
i det hon skrek orden in i örat på åldermannen,
»sett så innerligen söt och rar ut, hade nog den långe
blåfågeln där uppe redan varit torrbultad in på bara
kroppen. Men se blott, hur vackert hon ber för honom!»
</p>

<p>
»Nej, hör ej på kvinnosnack, gossar!» skrek en
röst ur hopen, »ett friskt tag, och vi välta hela kalaset
i rännstenen.»
</p>

<p>
Ett högljudt bifallssorl hälsade dessa ord och i
nästa ögonblick skyndade ett tjog kraftiga armar att
fatta tag i hjulen trots kuskens slängar med den stora
blypiskan.
</p>

<p>
Men när nöden är störst är hjälpen närmast, säger
med sanning ett gammalt svenskt ordspråk. Just som
åldermannen väntade sig få höra ett förfärligt skrik af
damerna inne i vagnskorgen, efterföljdt af braket, när
<a id="page-15" class="pagenum" title="15"></a>
denna gick i stycken mot stenläggningen, samt blundade
af försiktighet för att en gång kunna vittna att
han ingenting sett, hörde han i stället några kraftiga
kommandoord, och när han till följd däraf kom att slå
upp ögonen, såg han tvänne resliga, uniformerade ryttare
på svarta hästar bana sig väg genom folkhopen
genom att slå till höger och vänster med sina långa
ryttarvärjor. Nu hördes äfven vakten närma sig från
andra sidan. Folkhopen måste vika för den beväpnade
ordningsmakten och vagnen kunde åter sätta sig i rörelse.
</p>

<p>
Det var med en viss nyfikenhet, som den yngre
af de båda ryttarne vände sig om i sadeln, då han
kommit öfver Norrbro, för att närmare betrakta de
båda damerna, som åkte i vagnen, hvilken nu tog af
nedåt Riddaregatan<a class="fnote" href="#footnote-1" id="fnote-1">[1]</a>. Äfven de tycktes visa samma
intresse för honom; ty just som han vände sig om drogo
de åt sidan sina florshufvor, hvilket förhållande kunnat
förmå hvilken ryttare som hälst, tyckte han efteråt,
att låta sin häst sakta sina steg.
</p>

<p>
Båda damerna voro vackra. Den ena var icke mera
ung. De tycktes likna hvarandra. Af dessa tre fakta
drog han den slutsatsen, att de voro mor och dotter.
Att de voro af förnäm börd, var han äfven snart på det
klara med. Den äldres höga panna, hennes fina ansiktsprofil,
de välbildade, fast något för hårdt slutna
läpparna voro drag, som gåfvo åt hennes ansikte ett
uttryck af på en gång stolthet och själsstyrka. De
gråblå ögonen, hvilka så sällsamt stucko af mot det
pudrade håret, talade på samma gång om skarpsinnighet
och befallande öfverlägsenhet, hvilket han också
särskildt gifvit akt på i trängseln där borta, då hon
<a id="page-16" class="pagenum" title="16"></a>
suttit rak och förnäm samt med ett föraktfullt leende
sett på hur man velat välta omkull vagnen.
</p>

<p>
Men hade han än vid första ögonkastet trott
sig kunna klassificera de båda damerna såsom mor
och dotter, dröjde det icke länge innan han kände sig
tveksam. Ty hvar låg i själfva verket likheten? Vagnen,
som långsamt rörde sig öfver den gropiga, illa
stenlagda gatan, gaf honom god tid till observationer
medan de passerade förbi. Svårligen kunde man
finna tvänne ansiktsuttryck mera olika, om än i de yttre
dragen funnos vissa likheter. Den viljekraft – man
kunde nästan säga det trots – som afmålades i hvarje
min i den äldres ansikte, var hos den yngre mildradt
till lugn undergifvenhet; hvad som hos den förra kunde
tolkas såsom förnäm högdragenhet tycktes hos den senare
endast vara medvetandet af eget värde, och slutligen,
då den äldres skarpa ögon uttryckte afsky och hat,
hade den yngres, då de långsamt vändt sig bort
från de hotande grupperna, snarare talat om öfverseende
än hämnd, snarare velat säga att hon hyste miskund med
deras raseri än att hon önskade kunna vedergälla det.
</p>

<p>
Hennes höga, allvarliga panna, från hvilken det
blonda, lätt pudrade håret var struket bakåt och i behagfulla
lockar föll ned på hennes axlar, ökade ännu
mer det själfulla uttrycket i hennes ögon. Men detta
uttryck märkte man ej i första ögonkastet. Den lilla
körsbärsmunnen med sitt näpna småleende, de små groparna
i de fylliga kinderna, hvilka hos den tidens ungherrar
stodo så högt i anseende, de smäktande ögonlocken,
allt tydde på så mycken sparad glädje och lekande
lifskraft, att den sinnliga skönheten i främsta
rummet måste tilldraga sig hvarje ung mans uppmärksamhet.
Det djupare själslif, som afspeglade sig ur
<a id="page-17" class="pagenum" title="17"></a>
hennes uttrycksfulla ögon, var en flyktig skymt, ett
halft beslöjadt löfte om inre rikare skatter, som först
vid ett närmare sökande kunde dragas fram i dagen.
</p>

<p>
Emellertid hade båda ryttarne i långsam skridt
fortsatt sin väg öfver den lilla öppna plats, som på denna
tid utgjorde Mynttorget, och i hvilken Stadssmedjegatan
och Riddaregatan utmynnade. Man hade då ännu
icke hunnit tröttna på den breda, skummande strömfåran,
för att pressa henne tillsamman mellan stela granitväggar,
lika litet som man å andra sidan känt otrefnad
af att de små, oansenliga husen, med sina röda
tegeltak och grönsprängda fönsterrutor, stängde utsikten
mot öster och hindrade att den vackra planen nedanför
norra slottsfasaden, med dess ståtliga uppfartsvägar,
såsom nu är fallet, var fri och öppen från Myntet<a class="fnote" href="#footnote-2" id="fnote-2">[2]</a>
ända fram till Skeppsbron.
</p>

<p>
Den yngre af de två ryttarne höll stilla ett ögonblick,
för att se hvilken väg vagnen skulle inslå. Därefter
vände han sig långsamt om och skyndade sig
efter sin äldre kamrat, hvilken redan hunnit ett godt
stycke in på Stadssmedjegatan.
</p>

<div class="centerpic end">
<img src="images/i017.jpg" alt="" /></div>

<div class="chapter">

<h2 class="chapter" id="chapter-0-2">
<a id="page-18" class="pagenum" title="18"></a>
<span class="centerpic"><img src="images/i018.jpg" alt="" /></span>
<br />II.
</h2>

</div>

<p class="first">
<span class="firstchar">R</span><span class="postfirstchar">yttarne</span> redo en stund tysta bredvid hvarandra;
först då de hunnit ett stycke framåt den nästan
folktomma gatan, började den äldre, efter att
hafva sett sig om åt alla sidor och utstött ett par hostningar,
att tilltala sin följeslagare i en ton som på en
gång röjde trotjänaren och vännen.
</p>

<p>
»Min unge herre ser nu», sade han, i det han klappade
sin häst på den löddriga halsen, »att det stundom
kan vara sant nog hvad gammalt folk säger. Här är
värre än ett räfide; här finns allt hvad lättingar och
dagdrifvare heter, förutom lättfärdigt och nyfiket kvinnfolk,
hvilket åker omkring på gatorna, i stället för att
arbeta som annat hederligt folk.»
</p>

<p>
»Det beror väl på oss själfva om vi duka under
för frestelsen?»
</p>

<p>
»Prästsnack. – Den onde kommer i så många
nya skepnader, ska’ nådig herrn veta, att prästerna
icke längre få bukt med honom. Borra de in honom
i en ek, grinar han strax emot dem från en enbuske.
Därför lämna de nu åt hvar och en att sköta sig bäst
<a id="page-19" class="pagenum" title="19"></a>
han kan och säga att frestelsen kommer af oss själfva.
När nådig herrn får se alla de komedier, bållhus, hemliga
församlingar och annat trolltyg, hvarmed folket
här hvarje natt sysselsätter sig, men som försvinna på
ljusa dagen, ska’ han säkert gifva gamle Lars rätt.»
</p>

<p>
»Det tviflar jag på. Men hvarför väsnades de där
borta i gathörnet?»
</p>

<p>
»De äro konstiga hästar, de gröne – säger ordspråket.
De hade väl icke fått nog af sitt fåfängliga
kringlöpande. Kanske hade det varit någon soteld i
närheten – eller hade beslagskarlarne lagt beslag på
någon underviktig kringla, fasttagit en skamlös åkare
eller kringklappat någon ovettig roddarkäring. – Min
unge herre ska’ veta», tillade han, i det han med ett
själfbelåtet leende strök upp sina yfviga, gråsprängda
knäfvelbårar, »att se’n trettio år tillbaka – i salig generalens
tid – då jag fick nog af att se all deras afvoghet
och illvilja mot Stenbocken, känner gamle Lars sitt
stockholmsfolk.»
</p>

<p>
»De fingo maka sig vackert åt sidan för våra plitar.»
</p>

<p>
»Ja, vi voro sura för dem som rönnbären för räfven»,
sade Lars grinande. »Men de bitas inte riktigt,
ska’ nådig herrn veta, vid dagsljus.»
</p>

<p>
Lars började nu en lång historia om huru han en
gång varit utsatt för pöbelns raseri på Hötorget för
trettio år sedan. Hans herre, som emellertid vid första
antydningen kände igen hvart det skulle bära, gaf icke
akt på hans prat, utan började i stället att med nyfiken
uppmärksamhet betrakta de gammaldags, smutsgrå
byggnader, hvilka med sina höga och smala trappgaflar
bildade husraderna långs den krokiga gatan,
hvilken snarare gaf intrycket af en djup fästningsgraf
med mörka, tvära branter än af den förnämsta gatan
<a id="page-20" class="pagenum" title="20"></a>
i en hufvudstad. På det intresse, hvarmed den unge
mannen fäste sina blickar äfven vid de obetydligaste
ting, kunde man tydligen se att han var en person,
hvilken på samma gång var främling och saknade nog
världserfarenhet att kunna dölja det.
</p>

<p>
De båda ryttarne hade hunnit ett godt stycke
framåt Västerlånggatan, innan den äldre hunnit sluta
sin långdragna berättelse. En stor blå och röd skylt,
som svängde öfver gatan, kom emellertid hans herre
att vakna upp ur sina funderingar och, ordnande sina
tyglar, vände han sig till sin pratande följeslagare med
den frågan, om de icke snart voro framme. Denne
jakade till frågan med en nick på hufvudet och sade,
i det han pekade på en större skylt, som framstack
från ett hus längre fram på gatan: »Ers nåd får hålla
till godo! Man har bättre ställen att välja på, såsom
Kronan vid Drottninggatan eller Bacchus vid Skeppsbron,
för att icke tala om flere andra ännu förnämligare,
men vi skulle, förstås, taga vårt härberge så
långt som möjligt in i det djupaste fördärfvet.»
</p>

<p>
»Man får se till att matsäcken icke tar slut redan
vid första vägkröken.»
</p>

<p>
»Men ers nåds far skulle aldrig – och han var
ändå en ganska god hushållare – velat fördjupa sig
så långt in bland detta krämarpacket. Under fälttåget
kunde det väl någon gång hända», tillfogade han med
knipslug min, »men då var det endast för att utkräfva
brandskatt, klippa några feta judar eller något annat
som krupit undan bland rucklena; och då gick det
lustigt till.»
</p>

<p>
»Det kan jag nog tro, men Lars vet ju att jag
icke tycker om att min fars namn inblandas i sådana
historier, och jag tycker icke häller om att man talar
<a id="page-21" class="pagenum" title="21"></a>
illa om människor, hos hvilka vi skola kvarstanna; ty,
som man säger, den hönan är icke klok, som orenar
eget bo. – Men här ha vi ju Vinfatet?»
</p>

<p>
»Rätt, nådig herre, här ha vi en af räfkulorna»,
svarade Lars, som icke tycktes mycket fråga efter
rådet, »och se, räffar står ju själf där borta på tröskeln.»
Under det han yttrade dessa ord, gaf han sin häst
sporrarna, och sedan han vårdslöst kastat tyglarna åt
den djupt bugande värdshusvärden, var han med ett
vigt språng ur sadeln, hvarefter han skyndade sig att
själf mottaga tyglarna på sin herres häst.
</p>

<p>
Värden på stället, den välfödde mäster Rinck,
jämte ett par rödkindade tjänstflickor i bindmössor och
redgarnströjor, hade emellertid skyndat sig att lösgöra
de resandes sadelsäckar. Den först nämnde gjorde sig
samtidigt underrättad om de resandes namn och karaktär,
hvarifrån de kommo, samt frågade, då de sade
sig komma från Finland, om öfverresan gått lyckligt,
om de glömt att låta visitera sina saker vid Norrtull,
om beslagskarlarne varit höfliga, om skjutshästarna från
Ensta varit goda att rida på o. s. v., samt skyndade
sig därefter, så mycket hans små korta ben förmådde,
uppför en smal trappa, för att visa vägen till ett tarfligt
möbleradt rum i tredje våningen, där han slutligen
lämnade sina nya gäster med många bugningar, önskande
dem i all ödmjukhet, som han sade, en lugn och
angenäm sömn och hvila under hans ringa tak.
</p>

<p>
Vi vilja nu dröja några ögonblick, för att gifva
läsaren en närmare beskrifning på de båda ryttarne,
under det att de, vid det sparsamma dagsljus som
ännu lyckades tränga sig in genom de smutsiga fönsterrutorna,
uppacka sina små ryttarkappsäckar.
</p>

<p>
Den yngre af dem båda, eller den som under det
<a id="page-22" class="pagenum" title="22"></a>
samtal, för hvilket vi nyss redogjort, titulerats ers nåd,
var en helt ung man – på sin höjd några och tjugu
år. Utan att kunna kallas sköna, verkade hans anletsdrag
tilldragande på åskådaren för det allvar, paradt
med ungdomlig friskhet och oförvägenhet, som de uttryckte.
De djupblå ögonen talade både om ett klart
förstånd och medfödd karaktärsfasthet och gåfvo i
förening med de gula lockarna åt det samma en äkta
nordisk prägel. Han var därför en vacker typ af
den urgamla Svenskesläkten, hvars namn han bar;
äfven hans yttre i öfrigt passade därmed i stycke.
Växten var reslig. Hans väl proportionerade lemmar
tydde på en för hans ålder icke vanlig styrka. På
alla hans rörelser kunde man också märka, att hans
uppfostran icke skett under inflytelsen af ett vekligt
salongslif, utan snarare i skog och mark tillsammans
med björnar och vargar eller med kärfva bussar i fäkthuset
eller i ridsalen. Intet af den tidens så i de yttersta
detaljer ceremoniösa och cirklade umgängesmanér
tycktes hafva hittat vägen till hans läromästare.
</p>

<p>
Det kunde därför icke förefalla besynnerligt att
hans dräkt icke var i öfverensstämmelse med det vanliga
bruket utan redan vid första ögonkastet förrådde landsortsskräddarens
smak och arbetsskicklighet. Men skulle
han än för sin klädsels skull och det oöfverlagda i sina
rörelser icke kunna hoppas att vinna jämnåriges beundran
på en kunglig assemblé, skulle det varit i hög
grad nedsättande för de unga skönheter, som vid denna
tid befolkade Västerlånggatans fönsterrader, eller den
unga damen i vagnen, om man påstått att deras hjärtan
icke klappat varmare vid åsynen af den unge, ståtlige
ryttaren i den gamla och välkända Carl XII:s-dräkten
med gula uppslag och stora, blanka knappar.
</p>

<p>
<a id="page-23" class="pagenum" title="23"></a>
Hvad hans följeslagare beträffar, var denne en af
dessa väderbitna bussar, hvilka lika ofta fått sofva
under bar himmel vid skenet från bivackelden som
under sotad ås. Dräkten var om möjligt ännu mera
omodärn än hans herres, och den grofva huggvärjan
med det stora, af dubbla byglar bildade fästet kunde
snarare tagas för ett stort stekspett än ett vapen
ämnadt till tvekamp mellan vanliga människor.
Rundt omkring det rödbrusiga anletet framstucko
här och där några gråsprängda hårtestar, och de
ljusgrå ögonen, hvilka kärft och trumpet plirade fram
under de yfviga, i grått och rödt skiftande ögonbrynen,
uttryckte på en gång kraft och slughet. Om vi
vilja fullända porträttet, måste vi tillägga en stor, i rödt
och blått skiftande näsa, hvilken på ett besynnerligt sätt
delats genom ett bredt ärr, samt några gråröda skäggstrån,
hvilka fåfängt sträfvade att antaga formen af
ett stubbigt hakskägg. Bilden, såsom den i sammanhang
tedde sig, påminde om en till hälften kolnad
ek, som skogsbranden lämnat obesegrad, och som
därför föraktfullt blickar ned på den glesa, tvinande ungskogen,
hvilken varit nog djärf att träda i stället för
de gamla ekarna, hennes forna kamrater.
</p>

<p>
»Hvar var det, Lars», sade Svenske efter en stunds
tystnad, »som min morbror biskopen hade sin bostad?
Jag måste redan i afton söka upp honom; ty säkert
är han orolig öfver att min ankomst dröjt så länge.»
</p>

<p>
»Präster och biskopar taga sig icke vid något,
som icke faller i tiondepåsen», svarade Lars trumpet,
i det han sökte att med ett bristfälligt elddon tända
eld på ett talgljus.
</p>

<p>
»Var det icke i Storkyrkobrinken?»
</p>

<p>
<a id="page-24" class="pagenum" title="24"></a>
»Hos handelsmannen Anders Geist – i Storkyrkobrinken
– ofvanpå källaren Spanska vinpipan ...»
</p>

<p>
»Kan jag då få veta hvar vinpipan ligger?» afbröt
den unge mannen otåligt.
</p>

<p>
»Är det ej sent att gå ut? Mina ben äro alldeles
styfva.»
</p>

<p>
»Du är öm om mig i dag, käre Lars», sade
Svenske småleende, »annat var det i Krakolla, då du
körde ut mig i smällkalla vintern för att härda skinnet.»
</p>

<p>
»Andra tider det», mumlade Lars för sig själf, i
det han ändtligen lyckats tända ljuset, som han satte
ifrån sig på bordet.
</p>

<p>
»Nu ger jag den onde både dig och dina tider»,
sade Svenske, förargad öfver att han icke kunde få en
tydligare anvisning, »se bara till att du själf får något
till kvällsvard, skall jag nog sköta mig som jag tål.»
</p>

<p>
Med dessa ord kastade han på sig sin långa ryttarkappa
och var redan ett godt stycke ned i trappan,
innan Lars hunnit utbyta sitt mummel till något mera
begripligt ordflöde ...
</p>

<p>
Det var redan mörkt, då Svenske utträdde genom
porten; men mäster Rinck var nog artig att i egen
person följa honom till Storkyrkobrinken och en gång
väl framkommen hit, var det icke svårt att se mäster
Geists skylt, som föreställde ett vinfat, och hvilken var
inifrån upplyst af en rykande talgdank.
</p>

<p>
Huset, från hvilket skylten stack fram, var litet
och oansenligt. Som det var efter den tid på kvällen, då
alla krogar skulle stängas, hade dess invånare troligen
redan länge sedan gått till hvila. Endast från ett fönster
i andra våningen syntes ett matt ljussken bana sig fram
genom vecken på de tätt åtdragna gardinerna.
</p>

<p>
En stund förut hade i det låga rum, hvarifrån ljusskenet
<a id="page-25" class="pagenum" title="25"></a>
<span class="centerpic"><img src="images/i025.jpg" alt="" /></span>
<a id="page-26" class="pagenum" title="26"></a>
kom, suttit tvänne äldre män, på hvar sin sida
om ett skinnklädt bord, hvarpå ett enstaka talgljus flämtade
matt i en stor kopparljusstake, belysande rummets
enkla, nästan tarfliga inredning. Denna bestod af en
i hvitt målad säng med höga fötter och omgifven af
slitna sparlakan af grön slessing samt på den motsatta
väggen några höga rygglänstolar, öfverdragna
med skinn, samt en stor dragkista, med snedvridna messingsbeslag
och sprucken stenskifva. De två öfriga
väggarna voro fullsatta med bokhyllor från golf till
tak, fyllda med gula och hvita pergamentsband, af
hvilka senare äfven en del förirrat sig ned till stolar
och bord.
</p>

<p>
Af de samtalande personernas dräkter kunde man
förstå att de tillhörde det högvördiga prästeståndet.
Deras ända till halsen igenknäppta svarta rockar med de
hvita, flere tum breda nedhängande kragarna, de svarta
kalotterna, som endast tilläto en krans af stripigt hår sticka
fram rundt om ansiktet, angåfvo nämligen otvetydigt
att så måste vara förhållandet. Båda hade synbarligen
för länge sedan öfverskridit mannaålderns gräns och
åren hade gått fram med djupa fåror i deras anleten.
Men motståndet mot ålderdomens härjande hand hade
varit olika. Hos den ene, den högvördige biskopen
Juslenius, hade det varit kärft, vresigt, och hans anlete
bar nu efter slutad strid en nästan asketisk prägel.
Hos den andre åter, prosten Sinius, hade det varit
mjukt, elastiskt, eftergifvande men på samma gång segt,
och uttrycket i hans fylliga ansikte gaf också till känna
att det måste finnas kvar inom honom en god portion
af lefnadslust och förnöjsamhet både med sig själf och
andra.
</p>

<p>
Deras blickar, som ofta mötts under samtalets gång,
<a id="page-27" class="pagenum" title="27"></a>
lade denna skillnad ännu skarpare i dagen; ty då den
förres talade om den flinthårda viljekraften, de stålsatta
grundsatserna, hvilka ingenting fick ändra, tydde den
senares i stället på en lika hög grad af godlynt undfallenhet
för andras kraftigare viljor.
</p>

<p>
Det hade rådt en stunds tystnad, då Juslenius, efter
att hafva kastat en hastig blick ned på gatan, vände
sig till sin kamrat, som långsamt bläddrade i en tjock
foliant, med orden:
</p>

<p>
»Min ärade broder säger alltså att både Plato och
andra forntidens vise hafva talat om Terra atlantis, hvilken
Atlas skulle hafva burit på sina axlar, och som
skulle hafva inneslutit en himmel med trädgårdar, där
frukter af guld och ädla stenar växte. Men hur kan
väl detta bevisas? Af hvad som är kan man nog
sluta sig till hvad som har varit, och visserligen är
det troligt att det funnits en tid, då alla växter gått
fram ur sina första frön och alla djur ur sina ägg –
men att det land, som först fick skåda denna härlighet,
varit våra förfäders, därom är jag icke på något sätt
öfvertygad af hvad min ärade broder nyss anfört. –
Godt och väl alltså», tillade han, i det han reste sig
upp, »hvad min ärade broder anfört om åtskilliga författare
– och vare det långt ifrån mig att på nytt vilja
jaga gallan i blodet på en gammal vän genom att
blotta den lucka, som klarligen och tydligen kan märkas
i argumentationen – men så länge det icke till
fullo, hoc est in logico, kan bevisas, hur förvandlingen
från en leende lustgård till ett land af is och snö är
försiggången, är jag af motsatt mening.»
</p>

<p>
»Salig Olof Rudbeck och flere andra vidt fräjdade
auktoriteter hafva likväl påstått», inföll Sinius med ett
godmodigt leende, »att Sverige var de gamles Manhem
<a id="page-28" class="pagenum" title="28"></a>
och att detta var ett paradis och en boning för
gudar; samt att både Pallas, Flora och Venus, för att icke
tala om andra lustgudinnor, där blifvit födda och uppammade
samt lefvat tillsamman med de andra svenska
fruntimren och först i en senare tid flyttat sig längre
ned åt södern.»
</p>

<p>
»Dumt snack, om Rudbeck så talat», svarade biskopen
häftigt. »Utan orsak och medel, hvad verksamhet
finnes i naturen? Då de hedniska poeterna tala
om paradiset, kalla de visserligen, som min ärade broder
säger, tiden för en stadig vår, ver temporis, ver ætatis,
ver mundi, ver æternum – men huru kunna vi väl
finna de orsaker och medel, som af ett paradis med
växter, frukt och timlig ljufvelighet i största öfverflöd
gjort ett sådant island likt vårt?»
</p>

<p>
Den något öfverlägsna ton, hvari denna fråga framställdes,
kunde emellertid ingalunda rubba den andres
godmodiga lugn.
</p>

<p>
»Homerus, poeternas rätte fader, bevisade ju
solklart», svarade Sinius säfligt, i det han lutade sig
fram öfver bordet, »att både Flora, Pan, Pomona, Venus
och Pallas haft sitt tillhåll här i norden. Tiden, då
de vistades här, har ju till och med fått namn af guldåldern;
sedan kom silfveråldern, därpå koppar- och
järnåldern och ...»
</p>

<p>
»Leråldern», inföll Juslenius skrattande; »ja, jag
känner fullständigt terminologien och har till och med
nyligen läst min ärade brors senaste disputation om
»Theoria telluris eller planeternas första tillkomst och
söndring från sitt Chaos» – men min käre broder skall
icke taga hett vid sig för hvad jag nu säger», tillade
han, då det ändtligen syntes på prostens röda ansikte
att han icke var alldeles otillgänglig för en viss författarefåfänga.
<a id="page-29" class="pagenum" title="29"></a>
»På det att det goda förhållandet
oss emellan icke må förspillas på sådana svårbevisliga
hypoteser, vill jag gärna så till vida gifva med
mig, att jag tror att Sverige möjligen i forna tider
varit, i jämförelse med hvad det nu är, ett paradis och
ett Kanaan – samt vill gärna äfven medgifva, att
vårt land kunde hafva haft de åbor, som min ärade
bror talat om, redan vid Noaks tid. Men låtom oss
nu återgå till vårt egentliga ämne och rådgöra om
tillståndet, sådant det <em>för närvarande</em> är i landet; hvilket,
Gud bättre, är långt ifrån sådant som det borde
och kunde vara.»
</p>

<p>
»Den som vill knäppa nötter med dig», sade Sinius,
i det han torkade sig i pannan, »får icke godt
om förtjänsten. Näst den långe grefven på riddarhuset
med de stora skospännena, känner jag ingen, som
äger större förmåga att få min annars lugna galla i
jäsning. Men in nuce, hur var det nu med hufvudfrågan?
Min högvördige broder är således fortfarande
ogunstigt stämd mot våra sträfvanden?»
</p>

<p>
»In nuce och in perpetuum; – min bror har emellertid
mycket rätt däri, att det är af hög vikt att ståndet
handlar conjunctis viribus, i synnerhet i frågor
som denna, hvilken rör landets sanna förkofring.»
</p>

<p>
»Lyckliga konjunkturer synas, Gud vare lof, alltmera
närma sig ...»
</p>

<p>
»Min ärade bror menar att krig och undergång
kan lättare än eljes beredas vårt land?» afbröt biskopen.
</p>

<p>
»Vare detta långt från mig, men jag tror att man
kan bringa landet till välmåga.»
</p>

<p>
»Jag känner alltför väl, hvart ni hattar vilja komma
med edra fraser om långsamhet och stillasittande», sade
<a id="page-30" class="pagenum" title="30"></a>
Juslenius, i det han reste sig från sin plats och såg
den andre forskande i ögonen, »men förr än jag med
min röst bidrager till att hetsa folket till krig mot ryssen,
förr må hela mitt stift förklara mig vara en ovärdig
förkunnare af Guds ord.»
</p>

<p>
»Är det då icke förenligt både med Guds och
människors lag, att de svaga söka finna de konjunkturer,
med hvilkas hjälp de kunna återtaga från den
starke hvad han med orätt röfvat till sig? Har icke
ryssen genom tusende illistiga konster gjort det sista
fredsslutet endast till en död bokstaf? Hvem vet väl
om han icke redan rufvar på att genom ett plötsligt
öfverfall bortröfva ännu mer? Och slutligen, hur har
han icke behandlat dem af allmogen, som han röfvade
bort under kriget?»
</p>

<p>
»Sant nog, han framgår grymt, där han får makten,
men han är den starke och vi de svage, och mig
synes därför klokast att vi med kristligt tålamod vänta
och bida på Hans hjälp, hvilken säkerligen en gång
skall bistå oss.»
</p>

<p>
»Har då icke Han redan nu gifvit oss det rätta
tillfället? Äro icke konjunkturerna nu så gynnsamma,
som de någonsin kunna vara? Turken har ju förtärt
ryssens bästa krafter och våra soldater skola för öfrigt
nog än en gång veta att slåss mot tio moskoviter!»
</p>

<p>
»Eländigt prat från ungdomen på riddarhuset»,
svarade Juslenius och fäste ett par skarpa ögonkast
på den talande. »Vi äro ju ännu knappt så starka, att
vi kunna stå på våra egna fötter, långt mindre kämpa
mot en mäktig granne. Men det är lätt att se hvarthän
I viljen drifva folkandan, och vår Herre lärer nog
också en gång komma att straffa öfvermodet.»
</p>

<p>
<a id="page-31" class="pagenum" title="31"></a>
»Mirabile visu, håller vår Herre naturligtvis endast
med ryssar och engelsmän, fredskrukor och mössor»,
inföll Sinius, som hade svårt att längre spela sin rol
som underhandlare. »Om annat hederligt folk, som
vill offra lika mycket för ett älskadt fosterland, heter
det, att det skall förgås som Sodom och Gomorra
endast för att det hyser en rättmätig tanke på ett
snart återtagande af våra förlorade provinser. Det
skall dock till slut nogsamt visa sig», fortfor han efter
en stunds tystnad, »hvilket parti, som vill sitt lands
uppkomst och förkofring, det som vill gå i ryskt ledband
och dansa för engelska guinéer eller det som
sträfvar att framför allt vara svenskt; och svenskt är
det att vilja stå på sin rätt och återtaga hvad våldet
bortröfvat ...»
</p>

<p>
»Spara dylika lättsinniga talesätt», afbröt honom
Juslenius allvarligt, »när såg min ärade broder att
jag någonsin tog mutor af mina vänner?»
</p>

<p>
»Förlåt de oöfverlagda orden», återtog Sinius och
räckte Juslenius handen, »och vare det långt ifrån min
afsikt att påstå något sådant om min gamle vördade
vän – men då lugn och krafter svika, glömmer man
icke sällan vännen för de stora hindrens eller hastiga
ordens skull.»
</p>

<p>
»Må ske då», svarade Juslenius, i det han fattade
hans hand. – »I de stora idéernas jordmån frodas
människoanden» – återtog han efter den tystnad, som
följde på försoningen – »ju högre målet är, för
hvilket vi sträfva, dess mera kraft och fasthet gifver
oss vår Herre på färden – men vårt mål ligger högre
än min ärade broder anar – det är generationers
verk, som ni hattar vilja utföra på en gång genom
några svaga, fast fåfänga och ärelystna partiledare och
<a id="page-32" class="pagenum" title="32"></a>
med det arma folkets blod och penningar. – Och I tänken
icke på», fortfor han efter en ny tystnad, »att Sverige
är krossadt. Många sådana andar som du och jag
skola förtäras och uppgå i det eviga, innan den gamla
kärnkraften på nytt ingjutits i folket, innan det ännu
vet med sig att det, som du nyss sade, bor i de gamles
Manhem; – men mån I akta er», fortsatte han efter
en stunds tystnad, i det hans skarpa ögon fäste
sig med ett underbart uttryck på den andres leende
ansikte, »mån I akta er om I velen i fåvitskt öfvermod
rusa mot faran; björnen dödar väktaren, om han tvingas
öfver förmågan!»
</p>

<p>
Vid den tystnad, som följde på dessa ord, hördes
porten till nedre förstugan uppläsas. Sinius, som synbarligen
icke ville anträffas, där han befann sig, skyndade
sig nu att taga farväl, i det han förklarade
sig endast till en del kunna gilla hvad hans ärade broder
senast sagt; men hoppades snart åter få fortsätta
diskussionen om samma angelägna ärende.
</p>

<p>
När dörren tillslutits efter honom, stod biskopen
en stund tankfull lutad mot bordet, tills en blick på
det slocknande ljuset väckte honom upp ur hans funderingar.
Sedan han framtagit och satt ett nytt talgljus
i den stora kopparstaken samt gjort några slag
fram och tillbaka på golfvet, satte han sig vid skrifbordet
– hvars höga uppsatser och svängda ben nästan
voro fullkomligt dolda af den mängd af böcker
och pappersrullar, som betäckte detsamma eller lågo i
stora högar på golfvet –, då en sakta knackning på
dörren kom honom att vända blicken åt detta håll.
</p>

<p>
Den inträdande dröjde ödmjukt vid dörren; biskopen
ansträngde därför förgäfves sina ögon för att igenkänna
den person, som så sent på aftonen störde hans studier.
</p>

<div class="centerpic landscape">
<a id="page-33" class="pagenum" title="33"></a><img src="images/i033.jpg" alt="" /></div>

<p>
<a id="page-34" class="pagenum" title="34"></a>
»Hvem är du, som besöker mig vid denna tid?»
ropade han, i det han reste sig. »Äst du en dödlig
människa, så stig fram, äst du däremot en ande, så
säg mig, hvadan du irrar så bland människornas boningar?»
</p>

<p>
»Min vördade morbror får icke taga det så allvarligt»,
svarade en ung, klangfull stämma ur skumrasket,
»jag är helt simpelt en vanlig dödlig och kom
icke att tänka på att jag stod så här i skuggan.»
</p>

<p>
»Man tänker alltid så litet här i världen», sade
biskopen, i det han tog Svenske i famn, »men det gläder
mig emellertid att en gång få se dig, systerson,
frisk och helbrägda. – Vacker och ståtlig, ser jag;
du ser ut som en hel karl», tillade han, i det han fortfor
att betrakta honom. – »Det är många år sedan jag
såg dig, jag tror fulla femton; också är det långt från
Österbotten till Åbo, och trägna göromål medgifva
icke långa resor. Men hur mår min käre broder?»
afbröt han sig, då Svenske icke sade något. »Lefver
väl och med all hälsa, vill jag hoppas?»
</p>

<p>
»Min välgörare har slutat», sade ynglingen kort
och tyst, liksom för sig själf.
</p>

<p>
»Icke mer i lifvet?»
</p>

<p>
»Det var fjorton dagar i går, se’n han dog.»
</p>

<p>
»Men han var ju i sin bästa ålder, kry och duktig:
allt tycktes ju gifva hopp om en lång och säll
lefnad?»
</p>

<p>
»Ingen kunde ana att det skulle gå så fort.»
</p>

<p>
»Jaså – ja, döden kommer ofta då man minst
väntar honom, och vår Herres vägar äro outrannsakliga;
men sätt dig ned, barn, och berätta; jag
vet ju endast att du ärnade dig hit för att söka
tjänst vid någon af de många knekthoparna, ty detta
<a id="page-35" class="pagenum" title="35"></a>
var allt hvad Lars Skeppare sade mig, då han sist var
här från Åbo.»
</p>

<p>
»Vi ärnade skrifva, men som jag själf skulle fara
hit, vardt det ingenting utaf och det fanns också intet
annat än sorg och bedröfvelse att skrifva om. Den
stora förmögenheten hade redan minskats betydligt under
kriget, som morbror vet, och af det som återstod
gick största delen förlorad, då de franska kaparne för
tre år sedan togo bort den stora spaniefararen. Från
den stunden vardt också morbror Henrik för hvarje
dag alltmera sorgsen; de nymodiga bruken med inhemska
manufakturer och allt hvad det heter, åstadkommo
äfven förargelse, som förbittrade hans sista
dagar. – Så dog, som morbror vet, mamma; ... och
en dag – det var i slutet af förliden höst – hemkom
han mer än vanligt sorgsen från hamnen, där en mängd
nyfikna samlats för att skåda ett stort skepp, som dagen
förut inlupit. »Stort fartyg», sade han, »men
min spaniefarare var ändå vackrare.» Dessa ord voro
de enda han yttrade hela den aftonen. Dagen därpå
kallade han mig till sig, just då jag skulle gå ut för
att jaga. »Barn», sade han, i det han fäste sina ögon
på mig med ett obeskrifligt uttryck, »när jag är död,
finner du intet efter mig, utan du måste tänka på att
själf slå dig fram i världen.» »Inte dör väl morbror
så snart», svarade jag. »Man kan icke veta, när det
stora bokslutet skall göras upp. – Du är ung och
stark», återtog han, »rider och fäktar som det anstår
sonen till en af gamle kungens bussar; du bör därför
kunna, som din far gjorde, själf bana dig fram genom
lifvet. Men jag har tänkt att det därvid borde vara
en stor lättnad, om det funnes någon god vän, som
kunde föra dig på rätta stråten. Om jag därför en
<a id="page-36" class="pagenum" title="36"></a>
dag icke mer skulle finnas i detta lifvet, skall du begifva
dig till min bror biskopen, så skaffar han dig
nog fram de första stegen.»
</p>

<p>
Tårarna, som den unge mannen hittills lyckats
återhålla, letade sig nu ner för hans solbrända kinder
under den långa tystnad som följde på hans berättelse.
</p>

<p>
Slutligen reste sig biskopen och frågade, i det han
vänligt lade sin hand på hans axel, »har du aldrig
hört någonting om din far?»
</p>

<p>
»Nej, aldrig. Som morbror vet, vardt han tagen
till fånga, när han försvarade mor och oss syskon mot
ryssen. Värjan här», tillade han med en stolt blick
åt sidan, »är det enda minne jag fått i arf efter honom.»
</p>

<p>
»Mången har fått ringare.»
</p>

<p>
»Så tänker också jag och jag ville icke för allt
på jorden utbyta den mot de strumpstickor, som jag
sett de unga junkrarne gå och sprätta med här i staden.
»Lär honom sköta sin värja väl, Lars, det kommer
nog flere sådana dagar än», hade min far sagt,
då ryssarne gjorde sista stormningen. Strax därpå
ramlade taket på byggningen. I en brunn undgingo
min mor och jag deras efterspaningar, men pappa och
min två år äldre syster blefvo borta. När min mor
sedan kom till fullt medvetande, såg hon öfver de rykande
askhögarna endast några hvita segel långt ut på
fjärden. Om min far dödats under striden eller bortförts
på någon af dessa båtar till de ryska vildmarkerna,
därom fingo vi aldrig någon kunskap. Mången
afton satt min stackars mor, sorgsen och tankfull, och
skådade ut öfver det vida, stormande hafvet utanför
den lilla torfklädda stugan där ute på skäret – dit
<a id="page-37" class="pagenum" title="37"></a>
vi, som morbror vet, måste taga vår tillflykt, tills
morbror Henrik slutligen en dag tog oss till sig –
liksom hade hon väntat att pappa skulle komma tillbaka.»
</p>

<p>
»Jag har hört detta – nå, har sedan dess ingenting
försports om honom?»
</p>

<p>
»Ingenting.»
</p>

<p>
»Sorgliga nyheter således allt igenom som du för
med dig, barn. De uppväcka inga glada tankar; men
svara mig nu på en annan sak, lämnade min broder
alldeles intet efter sig?»
</p>

<p>
»Kronan häftar visserligen i skuld för 50,000 koppardaler
och här äro förskrifningar därpå», sade han
och lade en bunt handlingar på bordet, »men som
morbror ser, hafva sedlarna en hög nummer, och den
dag de komma att utfalla torde därför icke vara nära.»
</p>

<p>
»Visserligen; men man har ändock något godt att
vänta och jag skall nog se till, hvad man i den saken
kan uträtta. Från min sida behöfver du i detta fall
inte frukta; mina behof äro redan förut väl fyllda,
och, om Gud vill, ända till döddagar. Med dig är
det emellertid en annan sak: du behöfver framför allt
penningar; – det är en svår tid vi lefva uti och utan
penningar kommer man ingen väg. Men det är sent»,
afbröt han sig, »och du är trött, kan jag tänka, efter
din långa resa. Vi kunna därför fortsätta vår öfverläggning
om din utsikt för framtiden i morgon bittida.
Hvar var det som du hade din bostad?»
</p>

<p>
»Spanska Vinfatet vid Västerlånggatan.»
</p>

<p>
»Hos mäster Rinck? En skön lufver; men det kan
då göra dig detsamma; skadar likväl icke att hafva
ögonen på honom.»
</p>

<p>
<a id="page-38" class="pagenum" title="38"></a>
Det dröjde ännu en god stund, innan Svenske denna
kväll fick öfverlämna sig åt hvilan. Lars hade nämligen,
tvärt emot sina ofta uttalade grundsatser, tagit
sig för att anställa en jämförelse mellan stopölet nere
på källaren och det öl han fått under sina fälttåg i
Tyskland, hvarigenom han helt och hållet kommit att
glömma bort att sätta i ordning sin herres helgdagskläder
och skaffa bättre kvarter åt hästarna, hvilket
framför allt annat ålagts honom, på det att de i felfritt
tillstånd skulle kunna återställas till ägarne, hvilka
dagen därpå skulle hämta dem. En allvarlig tillrättavisning
var därför på sin plats. Men i stället för att
enligt sin vana vid sådana tillfällen trumpen och ordkarg
lyssna på hvad som sades för att efteråt komma
med någon lika kort som mustig reflexion, var han nu
själfva pratsamheten och företog sig bland annat att
uppräkna alla de ölsorter, som han gjort bekantskap
med under gamle kungens fälttåg, och som vackra
flickor, med röda körsbärsläppar och breda fötter, skänkt
i åt honom, då han på sin löddriga häst hållit stilla
utanför deras härbergen. Slutligen var han så inne i
sin jämförelse mellan Braunschweigisk mumma och
Güstrauer Kniesenack, Ratzeburger Rummeldeus, Berliner
Kuffenbier och Mecklenburgisk Pipenstal und
Klume, att han icke alls visste hvar han befann sig.
</p>

<p>
Svenske, hvilken, då han gått upp för trappan, som
hastigast kastat en blick in i källarsalen, antog att
Lars haft till sällskap några gamla kamrater från Lifregementet,
hvilka suttit där, och fann häri den bästa ursäkten.
Ovan som han var att uppträda som husbonde,
förklarade han också, sedan han lyckats få slut på de
långa beskrifningarna, att nästa gång Lars ville ställa
till dylika jämförelser, borde han först säga till åt
<a id="page-39" class="pagenum" title="39"></a>
sin herre därom och framför allt icke glömma
hästarna.
</p>

<p>
Det var första gången Svenske sof i en stor stad.
Den massa nya intryck, han under aftonens lopp erfarit,
höll hans själskraft fortfarande i en orolig spänning.
Slutligen, sedan han väl för tredje gången genomgått
sitt samtal med morbrodern och funnit att den bästa
hjälp, han kunde hoppas af honom, vore om han kunde
skaffa honom in vid något regemente, kom han genom
någon egendomlig tankeförbindelse att tänka på uppträdet
på Norrmalmstorg och de damer som han där
sett. Förgäfves ansträngde han likväl sin inbillningskraft
för att återupplifva för sig deras anletsdrag.
Slutligen antogo bilderna alla möjliga former, och i ett
kaos af figurer fick han slutligen tillträde till drömmens
vidsträckta fält. Här tyckte han sig vara med om och
åse hur Lars fick duktigt stryk af en uppretad folkhop,
huru hästarna framför den stora phaëtonen, skrämda
af morbrodern, skenade af mot Norrström med en ung,
vacker flicka, som han förgäfves ansträngde sina krafter
för att rädda, och allt detta utan att han kunde få sina
egna ben från stället.
</p>

<div class="centerpic end">
<img src="images/i039.jpg" alt="" /></div>

<div class="chapter">

<h2 class="chapter" id="chapter-0-3">
<a id="page-40" class="pagenum" title="40"></a>
<span class="centerpic"><img src="images/i040.jpg" alt="" /></span>
<br />III.
</h2>

</div>

<p class="first">
<span class="firstchar">D</span><span class="postfirstchar">et</span> var full dager, då Svenske vaknade. Lars,
som för länge sedan rengjort hans stora ryttarstöflar
och nyfärgat det gula gehänget, stod
så rak och styf, som en fyra tum hög skinnhalsduk
någonsin kan göra en ryttare, då biskopen steg uppför
trappan och frågade efter Svenske. Denne, som
genast kände igen sin morbror på rösten, skyndade sig
att öppna dörren och bad honom vara hjärtligt välkommen.
</p>

<p>
»Minns du», sade biskopen, sedan han tagit plats,
»gamla tant Beata?»
</p>

<p>
»Beata Lavonia, hvem skulle icke minnas henne?»
svarade Svenske hjärtligt, »hvem skulle icke minnas
gamla tant Beata; lefver hon ännu?»
</p>

<p>
»Hon lefver, fast mycket gammal. Hon har ofta
talat om dig. Tills för ett par år sedan bodde hon i
general Buddenbrocks familj, men bor nu för sig själf
i ett par rum vid Tyska plan.»
</p>

<p>
»Då vill jag söka upp henne», inföll Svenske ifrigt.
»Morbror Henrik talade mycket om henne under sina
<a id="page-41" class="pagenum" title="41"></a>
sista dagar och bad mig hälsa henne, om hon fanns
kvar i lifvet. Hon var numro ett af alla kvinnor, sade
han ofta, då något var i olag i huset; ingen kunde laga
till en sådan köttsoppa med klimpar som hon eller lägga
för en kapun så, att det klufna af stjärten icke kom
att förfaras.»
</p>

<p>
»Vi kunna i afton söka upp henne. Jag äter middag
på Gyllene freden vid Järntorget. På slaget ett
kan du söka upp mig där, få vi närmare talas vid om
saken. Vänta på Lafonts kaffehus midt emot; där kan
du se när jag går förbi och höra hvad nytt som står
i avisorna.» –
</p>

<p>
I norra hörnet af Järntorget, där i våra dagar ett
af bankhusen är beläget, låg vid tiden för vår berättelse
ett litet tvåvåningshus. Den under en föregående
tid mycket brukliga askgrå färg, hvarmed det
var öfvermåladt, och hvilken redan i och för sig hade
något dystert med sig, tog sig ännu tråkigare ut, när,
såsom här var fallet, de omgifvande byggnaderna voro
hållna i en gladare, med den modärna smaken mera
öfverensstämmande färgton. De smala fönstren med
sina små, till största delen spruckna, grönsprängda
rutor sutto så tätt inpå hvarandra, att deras karmar
nästan stötte tillsamman. Den framåtlutande frontespisen
slutligen med sin delvis affallna rappning tycktes
hota att i hvarje ögonblick störta ned.
</p>

<p>
Men bottenvåningen hade på sista tiden undergått
en grundlig reparation, och de mest granntyckte nödgades
medgifva, att mäster Lafont i den vägen gjort
hvad man billigtvis kunde begära för att tillfredsställa
sina kunder.
</p>

<p>
I nedre våningen af huset var nämligen hans mycket
besökta kaffehus, hvilket – åtminstone hvad varornas
<a id="page-42" class="pagenum" title="42"></a>
godhet och skänkflickornas skönhet vidkom – icke
stod efter det i den förnäma världen kanske ännu mer
omtalade och lofprisade Guillemot’s i Storkyrkobrinken.
</p>

<p>
Om man från den mörka och fuktiga förstugan,
som ledde tvärs igenom huset till den af åtskilliga afskrädeshögar
och tomma vinfat fyllda gården, trädde
in genom dörren till höger, gaf också inredningen till
känna att man befann sig på ett af de förnämare kaffehusen.
Längst fram i rummet stod den breda med
åtskilliga karotter och skålar af hvitt porslin fullsatta
omålade disken, bakom hvilken tronade en rödkindad
Hebe i redgarnströja och bindmössa, färdig att iskänka
lifgifvande nektar. Om någon detta oaktadt icke skulle
haft nog lokalsinne för att finna sig till rätta eller kanske
till och med vid inträdet uraktlåtit att fästa uppmärksamheten
på den vackert färgade skylten, hvilken
med sina förgyllda drufklasar gnisslade öfver dörren,
skulle det icke dröja länge, innan nykomlingen af den
alltid uppmärksamme och bugande värdens flytande
tunga fått visshet om att han befann sig på mäster
Lafonts nya, betydligt utvidgade kaffehus, där allt serverades
à la mode de Paris och där unga män af
condition hälst hade sina rendez-vous, samt att Lafonts
kaffehus visst icke stod efter för det af några få unga,
oerfarna narrar omtalade Guillemot’s, hvilket i själfva
verket endast hade att tacka en vacker flicka för att
någon gick dit.
</p>

<p>
Äfven Svenske blef i sin tur invigd i dessa och
kanske ännu några fler af ställets företräden och satt
nu, väntande på att biskopen skulle gå förbi, vid ett
af de öppna fönstren. Han var inbegripen i ett lifligt
samtal med Lars, som sade att han icke kunde förstå
hvad det var för ett slags öl, som några af gästerna hade
<a id="page-43" class="pagenum" title="43"></a>
framför sig och som värden kallade koffé eller kaffé
och som serverades i »tassar».
</p>

<p>
»Hör, gosse, gif hit en »tass», sade slutligen Lars,
rynkande ögonbrynen. »Vi vilja fuller känna på den
där svartsoppan.»
</p>

<p>
»Det skall väl vara förnämt här», sade Svenske,
i det han undrande såg sig omkring, »att dricka öl i
sådana där små koppar. Hemma gjorde vi det alltid,
om det skulle vara riktigt fint, i stora röda skålar.»
</p>

<p>
»En fingerborg godt stopöl kan räcka till för mer
än ett hönshufvud», inföll Lars, »men jag hoppas», tillade
han, i det han med en mönstrande blick betraktade
gossen som framsatte koppen, »att du ej lagt
pors i ölet, ty då skall fanen rida dig.»
</p>

<p>
»Det är kanske mumma?» inföll Svenske; »sådant
öl lär smaka ganska rart.»
</p>

<p>
Lugnad af denna nära till hands liggande förklaring
förde Lars koppen till läpparna. Dessa hade likväl
icke förr vidrört brädden, än han kastade kopp och
fat utåt golfvet och rusade med upplyft hand mot
den förvånade gossen, som icke kunde fatta hvad ondt
han gjort.
</p>

<p>
»Skall jag icke lära dig att göra narr af gammalt
folk!» skrek han alldeles ursinnig i det han grep honom
om nacken.
</p>

<p>
Förmodligen hade gossen råkat ganska illa ut, om
inte Svenske och ett par af de andra gästerna skyndat
sig att skilja dem åt.
</p>

<p>
»Han skulle sagt mig förut att det ej var öl utan en
sådan där gemen trolldryck», sade Lars, något lugnad.
»Det sakramenskade sattyget svider som eld på läpparna!»
</p>

<p>
»Det skall icke drickas så varmt», framhickade värden,
hvars trinda anlete var alldeles uppsvälldt af skratt.
</p>

<p>
<a id="page-44" class="pagenum" title="44"></a>
»Värma mig hit och värma mig dit», muttrade Lars
vresigt. »Om du icke springer i flygande fläng till Blåkulla,
din utbasade tjufpojke, och kommer igen med
en duktig sup ratafia,<a class="fnote" href="#footnote-3" id="fnote-3">[3]</a> ska’ hin onde krama dig.»
</p>

<p>
Lars hade just fått denna nya dryck till sig och kunde
icke nog berömma för Svenske hur mycket bättre den
var än den svarta trollsmörjan han nyss bortkastat, då
dörren till förstugan rycktes upp på vid gafvel och
några nya gäster inträdde, hvilka togo deras uppmärksamhet
i anspråk. Klädsel och hållning utvisade att
de voro officerare. De bakåtstrukna perukerna voro
starkt pudrade, deras smala värjor hängde, i enlighet
med nyaste modet, vinkelrätt mot vaden och deras
röda klackar och stora skospännen, eller som de kallades
boucles d’artois, hvilka de nyttjade i stället för de förut
brukliga bandrosetterna, gåfvo på samma gång till
känna att de tillhörde den klass af unga adelsmän,
hvilken vid denna tid hade den oskattbara förmånen att
få rikta språket med det nya ordet »sprätthök». Af
deras högdragna ord och befallande åtbörder kunde
man också märka att deras uppfostran icke skett under
inflytande af en alltför stel hofetikett, utan snarare kunde
räkna sina förnämsta intryck från lägret eller kanske
sannolikare från dylika kaffehus som det, hvari de nu
inträdde.
</p>

<p>
»En flaska äkta franskt vin, ma chère – men fort!»
ropade den först inträdande åt skänkjungfrun, under det
att den till golfvet bugande värden artigt framsatte
stolar.
</p>

<p>
»Det är, ma foi, sant, mes amis», fortsatte han, i
det han vårdslöst slängde hatten på bordet utan att
låtsa märka mäster Lafonts vördnadsbetygelser, »hvad
<a id="page-45" class="pagenum" title="45"></a>
den fördömde snushanen säger. Jag är sannerligen en
ovärdig republikens medlem. Om jag än icke uppenbarligen
knorrar öfver våra fega partihjältar sker det
dock så mycket oftare hemligen. Jag ger dock icke
– sacré nom de Dieu! – en möglig runstyckeskringla
för all den fred och blomstrande näringar, som skulle
komma i landet, om dessa bonnets de nuit, dessa fördömda
nattmössor, skulle på nytt komma till styret.»
</p>

<p>
»Ah bah! – då äro våra egna höge mycket bättre»,
inföll en af de andra, en ung man med bleka anletsdrag
och rödkantade ögonlock, under det att de samtliga
slogo sig ned kring bordet.
</p>

<p>
»En sådan gudsnådelig pultron», fortsatte den förste
talaren, i det han lutade sig bakåt i stolen och lade
benen i kors öfver hvarandra. »Han påstod, vertebleu,
att vi spelade cinque et neuf om vårt folks välfärd
– mon Dieu! – och endast därför att vi vilja göra
ett nytt fälttåg mot ryssen. Men jag skall lära honom
att en annan gång blanda för mycket tokprat i sina
predikningar.»
</p>

<p>
»Meijersdorff har rätt», läspade en tredje, en medelålders
man med pussigt, skinande anlete, »prästerna,
och framför allt vår högvördige motståndare Juslenius,
äro nu värre än själfva bondpopulacen – men quel
bruit pour une omelette! Våra stridigheter börja snart
öfvergå till det löjliga. Vore det icke mycket bättre,
om vi blefve hemma i landet och aldrig komme till
riksdagen, utan öfverlämnade åt rådet att ensamt råda
och styra?»
</p>

<p>
»Dumt käringprat!» inföll Meijersdorff kort, otåligt
trummande med fingrarna på bordet.
</p>

<p>
»Mon frère ville i lugn och ro förstås, uppöfva sina
förut tillräckligt utbildade smakorgan genom att resa
<a id="page-46" class="pagenum" title="46"></a>
landet ikring för att inspektera sina vänners kök?»
inföll den fjärde i laget, en storväxt man med slappa,
glåmiga anletsdrag, svarta mustascher. »Nej, rörelse i
spelet måste det vara, om vi hafva Sveriges ära och
uppkomst till mål och vilja återtaga hvad som gått
förloradt.»
</p>

<p>
»Borde man icke först börja med tronföljden?»
läspade den lille bleke.
</p>

<p>
»Parbleu, mes amis!» återtog Meijersdorff, utan
att fästa sig vid den siste talarens fråga. »Schulenberg
söker värfva oss för sina stormaktsdrömmar genom att
tala om Sveriges ära och uppkomst, men hur går det
väl med dina egna Geschäft, och din stora pension,
cher ami? Vi skulle ju alla varda delaktiga i denna
nya Salbergsgrufvan såsom en välbehöflig uppmuntran
åt våra hittills öppna pungar? Hur var det, vill icke
prins Wilhelm löna sin trogne minister efter förtjänst?»
</p>

<p>
»Taisez-vous donc!» afbröt den lille fete, eller, för
att nämna honom med hans rätta namn, hotjunkaren
vid holsteinska hofvet Jean Christophe Laforme. »Lämna
hans affärer i fred, så att vi icke ett tu tre få ett nytt
slagsmål på halsen. Jag skall i stället berätta för er
en amusante nouvelle.»
</p>

<p>
»Om kungens senaste bal en masque i Carlbergsparken»,
ropade alla på en gång, »men den nouvellen
har du redan berättat för oss fem gånger.»
</p>

<p>
»Nej, bättre på min ära! Hör bara på. Lisette
– Ja, ni känna henne alla – en förtjusande söt och
aimable varelse – kan ni väl tänka er? – hon har
blifvit otrogen partiet.»
</p>

<p>
»Pardon, intet raillerie!» sade Meijersdorff häftigt
afbrytande.
</p>

<p>
»Fullkomligt allvar; vid sista picknicken på Liljeholmen
<a id="page-47" class="pagenum" title="47"></a>
hade hon alla moucherna på vänster sida. Hon
har blifvit mössa.»
</p>

<p>
»En sådan nippertippa», inföll den lille bleke med
en förnäm rynkning på näsan. »Hennes pappa har
varit simpel skrifvare.»
</p>

<p>
»Det var då det. Nu går han inte längre af för
hackor. Han lär ha taffel med tio frikuverter hvarje
måndag. Men – för att lämna pappan, – en af våra
vänner – gör samma hvilken – som såg att ena halfvan
af hennes förtjusande anlete var alldeles rennons på
vårt hemliga fälttecken ville detta oaktadt bjuda henne
armen till en angläs ... men kan ni gissa hvad hon
svarade honom: »Monsieur», sade hon med en snörpning
på söta munnen, »Ni ser alltför väl att jag nu
mera hör till min fars parti och torde Ni därför behaga
kasta edra blickar på någon annan dam och icke
göra ansträngningar för min ringa okunnighet.»
</p>

<p>
Laforme drog ihop sina läppar till ett tyst skratt,
under det han med en mystisk blick såg på Meijersdorff,
hvilket återigen hade till följd att Schulenbergs
anlete vardt alldeles pionrödt af den häftiga ansträngningen
att återhålla skrattmusklerna.
</p>

<p>
»Lisette är ung och skön», sade Meijersdorff liknöjdt;
»admirabelt väl växt, dansar, sjunger och spelar
clavecin excellent, har vett som en ängel och det bästa
hjärta, men – parbleu! – hennes tokiga systers griller
ha’ gjort äfven henne tokig! Med min courtoisie på
det hållet är det för länge sedan slut. Har du ej
något annat af ditt tokprat att komma med? Hur är
det, har kungens favorittik valpat ännu? Hur står det
till med gubben Wrangels hjärtklappning, som han
fick för tio år sedan, då han högst nådigst vardt erbjuden
rådsämbetet?»
</p>

<p>
<a id="page-48" class="pagenum" title="48"></a>
»Friherrinnan Stjernstråle förklarade här om dagen»,
inföll Schulenberg, sättande från sig den tömda tennmuggen,
»att hon hällre ville gifta bort sin lilla bleknos
till dotter med den tölpigaste underofficer vid hennes
mans regemente – c’est-à-dire om han vore af hennes
parti – än med vår vän här baron von Meijersdorff,
hvilken, som malicen påstått, slagit sina slag äfven på
det hållet.»
</p>

<p>
»Den stora hemgiften har en viss dragningskraft»,
sade Laforme försmädligt. – »Men hvad säger ni väl»,
afbröt han sig med låtsadt allvar, »vår vän är ju både
ung och äger alla de personliga förtjänster, som böra
behaga fruntimren. Se bara hur han visar sina nya
randiga silkesstrumpor för vackra Marie, det söta
barnet.»
</p>

<p>
»Dieu me damne! – nu kan det vara slut med
ditt dåliga skämt», sade Meijersdorff, i det han slog
handen i bordet, så att vinflaskorna och tennmuggarna
foro om hvarandra – »och dessutom», tillade han, i
det han pekade på Svenske, som nyfiket betraktade
dem, »gif akt på omgifningen – se hur den där unga
glophanen där borta i hörnet gapar på oss.»
</p>

<p>
»Skål, mina vänner!» sade den lille bleke med flickansiktet,
som hittills suttit tyst och med oförställd
beundran åhört de andras tal.
</p>

<p>
»Skål!» repeterade Schulenberg med sin hesa,
skorrande stämma. »Håll nu stickorna nere säger jag.
– Du, Laforme, kan mans gärna välja någon annan än
Meijersdorff till föremål för ditt skämt, annars vet du
att skräddarn får ett obehagligt besvär med din undertröja.»
</p>

<p>
»Ah bah!» – mumlade Laforme, i det han med
vresig min lutade sig bakåt och intog en så bekväm
<a id="page-49" class="pagenum" title="49"></a>
<span class="centerpic"><img src="images/i049.jpg" alt="" /></span>
<a id="page-50" class="pagenum" title="50"></a>
ställning som möjligt i den rankiga länstolen. – »Man
kan då icke i lugn och ro få smälta sin mjölkvälling
eller dricka denna sura komposition, som dessa hederliga
människor kalla för drufsaft, oaktadt det, parbleu,
ej finnes ett russinkorn uti den, utan att Meijersdorff
skall vara framme med sin fördömda värjspets. Så
snart man nämner hans namn, tager han det som en
calomnie.»
</p>

<p>
»Hvad jag nyss berättade var dock endast inledningen»,
fortfor han efter en stunds tystnad. – »Enfin
– vid slutet af en votering under sista riksdagen –
je n’ose pas le dire – dånade la femme och skref en
så favorable billet-doux åt en viss amant, att hon ångrade
sig, då den var afsänd.»
</p>

<p>
»A propos la femme», läspade den lille bleke, »ha’
mes amis hört den förfärliga olyckan i går afton på
Norrmalmstorg?»
</p>

<p>
»Hvilken olycka?»
</p>

<p>
»Lugn, mina vänner, det hände dem, potz donner,
ingenting», sade Schulenberg skrattande.
</p>

<p>
»Quelle bourgeoisie!» utbrast Laforme, efter att
utförligt hafva berättat tilldragelsen på torget föregående
afton, i det han med en öfverlägsen min betraktade
de öfriga kunderna. – »En dame ur le monde
får icke längre åka på gatan utan att offenseras af
dessa tölpiga borgare!»
</p>

<p>
»Och det är denna populace, som vill råda i
republiken och deltaga i statens sekreta göromål»,
läspade den lille bleke med en föraktlig åtbörd.
</p>

<p>
»Donner Wetter, skall mans icke éducera den
med järnhandskar!»
</p>

<p>
»Mais voilà la conséquence», läspade Laforme,
»man gör alla dessa infödda skrifvare till noblesse, så
<a id="page-51" class="pagenum" title="51"></a>
snart de kunna skrifva en supplique på en lönande
tjänst – och låter gammal fri adel tjäna endast för
äran. – Att populacen ej kan égardera en dylik lös
blandning, som man här i landet kallar noblesse, är
icke underligt. – En person som icke brukat peruk
och afrakadt skägg förr än vid fyratio års ålder; –
quel chevalier? Det Buddenbrockska vapnet lyste i
ögonen på dem – eller hur mon ami?» återtog han, i
det han med ett retsamt småleende vände sig till
Meijersdorff.
</p>

<p>
»Pendard, que tu es!» skrek Meijersdorff utan
att höra de sista orden, i det han tog en liten kypargosse,
som, intet ondt anade, såg ut genom fönstret,
i örat. »Din herre gör sitt kaffehus till en
riktig ölkrog, där snart en homme de qualité icke kan
visa sig.»
</p>

<p>
»Quel horreur!» utropade Laforme, höjande på
axlarna, i det han kastade en blick på Svenske. »Hur
litet förstår sig icke folket här på att lefva som gentilhommes.
Nej, tacka vet jag Paris. Hur förtjusande
var du icke sköna stad. Och dessa förtjusande soiréer,
komedier, operor, la belle Lucinde!» Liksom öfverväldigad
af sina minnen, började han med skorrande
stämma att gnola Lucindes vackra air:
</p>

<div class="poem-container">
  <div class="poem">
    <div class="stanza">
      <p class="verse">Tircis, je ne veux point refuser</p>
      <p class="verse">Ce que vous pourrez demander.</p>
      <p class="verse">L’amant, qui nous a su toucher</p>
      <p class="verse">A droit de tout prétendre.</p>
      <p class="verse">A! La la lalala lahaa!</p>
    </div>
  </div>
</div>

<p class="noindent">
»Tyst med dina kärleksvisor!» afbröt honom Schulenberg.
»Du narrar ju hit allt folket på torget med
ditt skrik.»
</p>

<p>
<a id="page-52" class="pagenum" title="52"></a>
»Min vackra air, som jag skall sjunga i morgon
för la belle Taube, då kungen jagar på Djurgården,»
svarade Laforme, godmodigt. »Det är den nyaste air
i Stockholm; knappt bekant mer än på några kaffehus.»
</p>

<p>
»Är det inte ett besynnerligt land vi lefva i»,
inföll nu den lille bleke ynglingen, »där hvarje liten
fröken räknar som en nåd att vara kungens frilla, medan
en ärlig kavaljer i godt sällskap ej kan få tala vid
en ung dam utom på otaliga omvägar och under sträng
bevakning af en hel division gamla tanter!» – »Men,
entre nous», fortfor han, i det han sökte gifva sitt ansikte
ett högviktigt uttryck, »grefvinnan af Casselstein lär
icke längre vara sin konung trogen. Mon frères entreprise
är därför måttlig att skryta öfver.»
</p>

<p>
»Se, mes amis, hvad den bengeln sneglar på oss»
afbröt dem nu Laforme. »Hvilken ruskig uppsyn!»
</p>

<p>
»Er rock, unge man, är bestämdt från kung Orres
tid», fortfor han, i det han lämnade sin plats och började
på närmare håll fixera Svenske från topp till tå.
»Hvilket orent linne, hvilka storkragiga handskar! De
äro ju, à tout horreur, glacerade under näsan – och
en sådan värja sedan, parbleu! – Ha ha ha! Ett
veritabelt stekspett!»
</p>

<p>
De hånfulla orden och ännu mera skrattet från de
öfriga gästerna bragte Svenskes blod i jäsning. Då
han inte visste rätt hvad han borde göra, lät han dem
en stund hållas med sin mönstring. Men då Laforme
lyfte upp hans rockskört och undersökte hans värja,
kunde han icke längre underkasta sig deras skämt.
Med en kraftig rörelse sköt han de mest närgångne
åt sidan och bad dem inte leka alltför oförsiktigt med
hans stekspett.
</p>

<p>
Hans lugna, värdiga uppträdande skulle säkerligen
<a id="page-53" class="pagenum" title="53"></a>
hafva gjort tillbörlig verkan, om han icke haft
den egenskapen att bryta på finska, hvilket hos hans
åhörare var ägnadt att öka munterheten. Härtill bidrog
äfven Lars, som nu trädde fram. Sedan gammalt var
denne icke synnerligen gynnsamt stämd mot allt hvad
unga adelssprättar hette. Han sökte därför visserligen
till en början att med ett godmodigt grin svälja ned
stickorden, som haglade kring honom för hans långa
hår, lappiga strumpor och storkragade ryttarhandskar.
Men man kunde se att gallan sjöd inom honom.
</p>

<p>
»Blixt och kanoner!» hviskade han i örat på
Svenske, »här går icke an att nappas – vakten kommer
som en Jehu öfver oss och då blir slutet af visan icke rart.»
</p>

<p>
Men hans unge herre hörde nu icke mer hans råd.
Han hade redan flyttat fram svärdfästet och betraktade
med mörka, hotfulla blickar de skrattande kavaljererna,
som bildat ring kring honom.
</p>

<p>
»Välan då, go’ herrar», sade han, då skrattet fortfor.
»En mot en! – Och må den som längre vill kackla
sin fransyska rotvälska först dansa för spettet, som ni
behagar kalla det.»
</p>

<p>
I det han yttrade dessa ord, satte han hatten på
hufvudet och drog ut sin långa värja, med hvilken han
gjorde en duktig släng omkring sig.
</p>

<p>
»Talar du sådant språk, din vettvilling; och vågar
du till och med förolämpa det sköna franska språket»,
sade Meijersdorff, i det äfven han drog sin värja och
ställde sig i gard mot honom, »skola vi snart se, om
vi icke kunna lära dig à vivre, ma foi!»
</p>

<p>
»Meijersdorff har rätt», läspade Laforme, i det
han sköt sin länstol närmare de stridande, för att så
bekvämt som möjligt åse deras envig, »och det kan
vara ett lika så godt tidsfördrif som något annat att
<a id="page-54" class="pagenum" title="54"></a>
spetsa upp en sådan där kacklande tuppkyckling –
fast det egentligen äcklar mig före middagen att åse
blodsutgjutelse. Det strider för öfrigt mot min distinction
att slåss med män, hvilka man icke vet, om de ens
äro af adel, fast de bära en stor pamp vid sidan.»
</p>

<p>
Meijersdorff hade redan börjat. Med några invecklade
stötar och finter sökte han göra sig förvissad
om det motstånd han kunde vänta sig. Då han fann
att detta icke var synnerligen stort, roade han sig med
att till sina kamraters synnerliga nöje reta den unge
mannen, för att narra honom att begå fel. Men Svenske
höll sig alldeles lugn för alla stickord. Han hade nog
att tänka på hvad han hade för händer. Hittills hade
han endast fäktat på lek mot gamle Lars eller några
jämnåriga i sin hembygd och han kände därför snart,
hur svetten prässades ur pannan på honom vid hans ansträngningar
att hålla Meijersdorffs värjspets från lifvet.
</p>

<p>
»En ters mellan refbenen», mumlade Lars halfhögt
på finska bakom hans rygg, »och pass på finten,
ers nåd.»
</p>

<p>
Men detta råd, som Lars gaf i all välmening, höll
på att stå hans herre dyrt, ty endast genom skärpt och
odelad uppmärksamhet på motståndarens alla rörelser
hade han hittills varit i stånd att någorlunda bibehålla
jämvikten. I samma ögonblick som han skulle tänka
på något mer och söka följa Lars råd, vardt därför
hans motstånd försvagadt. Då han sökte utföra den
af Lars angifna stöten från det svåra läge, hvari han
befann sig, vände nämligen Meijersdorff om sin hand
i secunda och lät Svenskes klinga löpa af mot sin,
hvarjämte han, samtidigt sänkande spetsen af sin egen
värja, gjorde ett snabbt steg framåt och grep med ett
<a id="page-55" class="pagenum" title="55"></a>
<span class="centerpic"><img src="images/i055.jpg" alt="" /></span>
<a id="page-56" class="pagenum" title="56"></a>
kraftigt tag om fästet på Svenskes värja, som han vred
ur handen på honom.
</p>

<p>
»Parbleu, unge man», sade Meijersdorff, då hans
kamrater jublade omkring honom, »man skall vara långt
borta från landet för att tro sig kunna lära Meijersdorff
parera en enkel ters.»
</p>

<p>
Den unge mannen svarade icke på de skämtsamma
och hånande infall som från alla sidor haglade öfver
honom. Han skämdes i sitt innersta för sin dåliga
fäktkonst och hade gärna velat börja om på nytt, om
icke Lars hållit honom tillbaka. Denne, som själf ville
försöka sin lycka, hade redan blottat sin långa huggvärja,
då rop hördes från gatan att patrullen var i
antågande från slottsvakten. Inom ett ögonblick var
rummet nästan tomt på gäster, och Lars, som stannat
midt på golfvet, stod där småsvärjande och försagd,
undrande hvad som nu stod på.
</p>

<p>
Svenske väcktes ur sina funderingar af en främmande
person i sprättig dräkt och väl pudrad peruk,
som förtroligt slog honom på axeln.
</p>

<p>
»Bra gjordt, unge man», sade han, »själfve Porat
skulle icke hafva skött sin klinga bättre. En fint anlagd
per quartam, så contravacera och så en stöt under
den andres klinga med ligation per secundam, så en
volt och därefter denna ypperliga ters och contrafint
– en satans vacker stöt! Man bör emellertid vara litet
mera varsam», tillade han, i det han försiktigt såg sig
omkring och varnande höjde fingret, »då man vill göra
en sådan vacker stöt, ty annars går det, som det nu
gick. Man mister ett tu tre sitt eget vapen. Detta
hände själfve mäster Noëlgrange, som dock är fäktmästare
vid det kungliga franska hofvet, och är saken därför
intet att sörja öfver. Behagar min herre tömma en
<a id="page-57" class="pagenum" title="57"></a>
liten bägare ratafia? Eller skall det måhända vara
Rhenskt? I så fall finns här ypperligt Rotenbleicher.»
</p>

<p>
»Nej, jag tackar!» sade Svenske, i det han insatte
sin värja och aftog hatten.
</p>

<p>
»Det är dock ganska välgörande. Min herre är
förmodligen uppkommen till riksdagen?»
</p>

<p>
»Nej.»
</p>

<p>
»Säkert då för någon annan orsak?» fortfor den
främmande med ett inställsamt leende. »Skulle min
herre emellertid för denna eller någon annan orsaks
skull behöfva en god vän, skall undertecknad Bisot,
kommissionär för huset Soekort &amp; C:i i Amsterdam
stå till ers nådes tjänst.»
</p>

<p>
»Jag tackar för er vänlighet», svarade Svenske
kort, »men jag måste just på stunden aflägsna mig.
Ursäkta!»
</p>

<p>
Och med en bugning, som han sökte göra så artig
som möjligt, lämnade han rummet, tätt i hälarna
följd af Lars, som hviskade åt honom att pratet om
patrullen endast varit falskt alarm, som värden ställt
till, för att hans kaffehus icke skulle komma i vanrykte
genom något nytt slagsmål.
</p>

<p>
»En större vildhjärna har man väl aldrig sett»,
sade Bisot i förtrolig ton till några äldre borgare, som
sutto kvar vid sina ölmuggar.
</p>

<p>
»Att för kungens kärleksaffärer med fröken Taube,
eller, som hon nu lär kallas, grefvinnan Casselstein,
gifva sig i slagsmål med den skarpaste klingan i hela
hufvudstaden – kan man tänka sig något mera tokigt?»
</p>

<p>
Dessa ord, som tydligen yttrades i afsikt att väcka
borgarnes nyfikenhet, hade tillbörlig verkan; ty desse
frågade genast, om icke deras alltid så väl underrättade
och vidt förfarne vän ville i deras anspråkslösa sällskap
<a id="page-58" class="pagenum" title="58"></a>
smaka på några glas godt Rhenskt, hvilket tillbud
Bisot – sedan han några gånger förklarat, att
han dagen förut blifvit så väl trakterad af sin vän,
gamle åldermannen Smedman, att han icke visste rätt,
om hans trägna göromål tilläte att han på detta sätt
fortsatte äfven under denna dag – likväl icke i längden
kunde motstå.
</p>

<p>
Af hans berättelse framgick, att den unge mannen
varit en af mösspartiets spioner, som sökt lyssna på
ett politiskt samtal, som förts vid ett annat bord mellan
några officerare af hattpartiet, och att en af dessa
med flit sagt några förnärmande ord om fröken Taube
– som mössorna nu sökte vinna på sin sida – som
kommit den unge mannen, hvilken, såsom alla mössor,
hade ett något för hett blod, att utmana dem på duell.
»Och därpå, go’ vänner», slutade han sitt anförande,
»därpå kunnen I tydligt och klart se att mössorna
hafva spioner och slagskämpar i sin sold.»
</p>

<div class="centerpic end">
<img src="images/i058.jpg" alt="" /></div>

<div class="chapter">

<h2 class="chapter" id="chapter-0-4">
<a id="page-59" class="pagenum" title="59"></a>
<span class="centerpic"><img src="images/i059.jpg" alt="" /></span>
<br />IV.
</h2>

</div>

<p class="first">
<span class="firstchar">D</span><span class="postfirstchar">å</span> Svenske lämnade Lafonts kaffehus, styrde han
kosan tvärs öfver torget till källaren Gyllene
freden, där han, som läsaren torde påminna sig,
stämt möte med sin morbror. Men middagstimmen
var förliden och han förebrådde sig att han låtit sin
nyfikenhet förleda sig att alltför länge lyssna till officerarnes
prat.
</p>

<p>
Vid denna tid spisade man i regeln à table d’hôte.
Den numera<a class="fnote" href="#footnote-4" id="fnote-4">[4]</a> nästan undantagslöst brukliga portionsspisningen
var helt och hållet okänd. På ett bestämdt
klockslag, vanligen kl. ett, men äfven tidigare, infunno
sig gästerna för att vid ett gemensamt bord förtära
de få rätter som värden låtit tillreda.
</p>

<p>
Då Svenske inkom i källarsalen på Gyllene freden,
var därför denna nästan tom. Alla gästerna hade för
en god stund sedan, efter hvad värden berättade, aflägsnat
sig. Hans högvördighet biskopen hade emellertid
icke varit bland dem. Han brukade eljes hvarje
dag, försäkrade värden, hedra stället med sin närvaro.
</p>

<p>
<a id="page-60" class="pagenum" title="60"></a>
Det dröjde dock icke många minuter, innan biskopens
magra skepnad visade sig i dörren. Att dagens
öfverläggning inom sekreta utskottet varit häftig
visade sig otvetydigt på hans stela, pergamentslika
ansikte, hvilket utmärkte sig för en mer än vanlig
liflighet.
</p>

<p>
»Den afgörande dagen närmar sig mer och mer»,
sade han tyst till Svenske, i det han lämnade sin kappa
och hatt åt den bugande värden, som skyndat fram
för att mottaga dem. – »Och kroppens nödtorft bör
ej få stå tillbaka för viktigare värf, eller hur, mäster
Peter?» fortfor han.
</p>

<p>
Den kruserlige värden svarade endast med många
bugningar, i det han diskret drog sig tillbaka.
</p>

<p>
Utan att vidare bevärdiga honom fortfor han därför,
vänd till Svenske:
</p>

<p>
»Men våra motståndares antal tillväxer för hvarje
dag. Det är också lättare att med förflugna planer
hänföra en obetänksam massa än att sedermera bringa
samma planer till verkställighet. – Men äfven du,
min son, ser upprörd ut», afbröt han sig, i det han
kastade en forskande blick på den unge mannen; »har
något händt dig?»
</p>

<p>
Svenske berättade nu utförligt uppträdet på Lafonts
kaffehus och yttrade sin ledsnad öfver att han icke
bättre kunnat lägga band på sitt sinne.
</p>

<p>
Biskopen lugnade honom emellertid med den förklaringen,
att det icke var så ovanligt att ungdomen
vid riksdagen kifvades. En ärlig tvekamp mellan unga
män, oaktadt den kanske icke till fullo kunde anses
öfverensstämmande med den heliga skrift, hörde ej till
våra svåraste synder. Hvad som försvårade saken var
dess politiska sida. ’Parva scintilla neglecta magnum
<a id="page-61" class="pagenum" title="61"></a>
sæpe excitat incendium’, säger Curtius, sade han; »våra
motståndare skola helt säkert icke underlåta att uppdikta
de värsta historier med sammansvärjning, förräderi
och uppror. Men må hvar dag hafva sin omsorg
och sin plåga. Nu skola vi icke mer tänka därpå,
utan i stället se till hur det kan gå med verkliggörandet
af dina framtidsplaner. Jag har redan talat vid några
vänner. För närvarande synes ringa utsikt vara för
handen, att du, oaktadt din fars förtjänster, skall snart
lyckas få rekommendation till något regemente. Men
vi skola hoppas att det reder sig!»
</p>

<p>
»Du är mycket god som tänker på mig», sade
Svenske, rörd, i det han fattade biskopens hand.
</p>

<p>
»Inga tacksägelser, min son! Se i stället till att
du får något af den här fårsteken, det mesta är redan
uppätet, och resten är bara ben och senor, men sero
venientibus ossa, det är uttydt: den som kommer sist
till kvarnen får sist mala. Vi få vara nöjda, om Peter
vill gifva oss något alls denna tid på dagen.»
</p>

<p>
Deras enkla måltid var också snart slutad. Kräsligheten
i mat hörde icke till denna tids hvardagslif.
Den var hänvisad till de större kalasen, hvilka också
till följd af de prof, som de kunde ställa på gästernas
matsmältningsorgan, hade allt skäl att fordra en långvarig
förberedelse och en grundlig efterföljande späkning.
Sedan därför fårsteken med vattenlingonen och
de ättikdränkta portulaksstjälkarna var affärdad, återstod
endast den magra köttsoppan och med denna och
några »fattiga riddare» var måltiden slut. Som biskopen
strax på eftermiddagen skulle deltaga i sitt stånds
öfverläggningar, tog han genast afsked af Svenske,
hvilken han emellertid gaf det rådet att se sig något
<a id="page-62" class="pagenum" title="62"></a>
om i staden, tills dess de, som öfverenskommet var,
skulle besöka tant Beata.
</p>

<p>
Då Svenske lämnade Gyllene freden, styrde han
sin kosa framåt Österlånggatan, som denna tid var en
af hufvudstadens finaste gator. Hans afsikt var att
taga det under byggnad varande slottet i närmare
ögonsikte. Detta var nu till sina yttre delar nästan
fullbordadt; men på södra sidan återstod ännu åtskilligt
att fullständiga. Sålunda voro för tillfället en del arbetare
som bäst sysselsatta med att fylla den djupa
slottsgrafven. Den bredvid liggande Storkyrkan var
äfven under reparation. De många små och låga handelsbodar,
som på alla sidor omgåfvo henne, skulle
bort, på det att stadsarkitekten Carlbergs snille skulle
få tillfälle att visa ett mästerprof på sin konstnärliga
storhet genom att gifva åt hufvudstadens dôm det
smaklösa yttre, hvari densamma ännu den dag i dag
är befinner sig.
</p>

<p>
Då Svenske vikit om hörnet af det nya bollhuset
och stod försjunken i slottets betraktande, fästes hans
uppmärksamhet på några män och kvinnor i den bakom
nämnda hus liggande trädgården. Deras besynnerliga
klädnad, på en gång bjärt, lysande och trasig, sade honom
att de måste tillhöra det under sista tiden så
mycket omtalade Svenska komediantsällskapet, hvilket
för penningar gaf föreställningar i bollhuset två gånger
i veckan, och hvilka föreställningar han senast på förmiddagen
hört mycket omtalas på kaffehuset. De skulle
samma afton kl. 5 uppföra en större komedi i tre »öppningar»,
kallad Plutus eller mammon. Enligt affischen
skulle åskådarne förnöjas icke blott med hörseln utan
äfven med synen genom många snillrika maskiner, luftsprång
och intermeder. Hans nyfikenhet – han hade
<a id="page-63" class="pagenum" title="63"></a>
aldrig förr hört en komedi omtalas, än mindre sett
någon sådan uppföras – hade blifvit väckt, men hans
morbror hade alldeles ogillat hans plan att åse föreställningen.
»Oaktadt det i det hela taget icke kan
få anses som något groft slöseri, hade han sagt att
betala sina 16 styfver, för att få se deras konster»,
»är dock vårt fäderneslands närvarande tillstånd så allvarligt,
att det bör betaga oss all lust efter dylika fåfängliga
njutningar och i stället gifva oss en verklig
anledning till sorg efter Guds sinne, som också ensam
kan åstadkomma bättring.»
</p>

<p>
Biskopen hade äfven talat om komediernas hedniska
ursprung. »De romerska hedningarne hade afsett
med dem att, som de sade ridendo castigare mores
eller, med andra ord, velat genom dem införa den utvärtes
dygd, som de funno i det blotta sunda förnuftet.
Men detta gagnade ju för oss kristna, hvilka redan
genom födelsen vore delaktiga af Guds rena ord till
rakt ingenting. Guds ord upptäckte tillräckligt för oss
vårt invärtes fördärf genom allehanda lärdomar och
förmaningar, hvilka också ensamma ägde tillräcklig
kraft att förmå oss – om vi det ville! – att bortlägga
det onda och förnyas till det goda.»
</p>

<p>
Dessa ord från hans vördade morbrors läppar hade
gjort ett djupt intryck på Svenske. Tanken på att han
kanske om igen skulle ådraga sig några spefåglars
hånfulla ord och blickar för sina urvuxna, gammalmodiga
kläder förjagade nu sista resten af begär hos
honom att åskåda dylika sällars konststycken. Det
var därför med en viss förargelse, som han såg sig
utsatt för det skrattande komediantsällskapets blickar.
</p>

<p>
»Vid alla Bacchi prästinnor», hördes en hes karlröst
öfver de skrattande fruntimmersstämmorna, »liknar
<a id="page-64" class="pagenum" title="64"></a>
icke den här unge mannen på ett hår bror Köppel som
den stolta fattigdomen. Se blott hvilken min! Kanske
han är lappkungen som skall inspektera vår nya habit.»
</p>

<p>
Nu visade sig mellan syrenbuskarna ett magert
kvinnoansikte, hvilket, till följd af en stark påläggning
af blyhvitt och karmin, påminde Svenske om de gamla
helgonbilder han sett hemma på kyrkvinden.
</p>

<p>
»Akta dig Trundman att du icke råkar illa ut,
som du gjorde här om dagen, då du ville agera Carion
för stadsgevaldiern ner på skeppsbron.»
</p>

<p>
»Lappri, Filine, den här ser sannerligen icke så
farlig ut. I ska’ få se, go’ vänner, att det är en officer
från provinsen, som vill låna ut pengar åt våra
bankobetjänter.»
</p>

<p>
»Konsterna stiga och vetenskaperna komma i anseende,»
inföll den som kallats Köppel – en lång, mager
man, iklädd en utsliten, gräsgrön rock och bärande
kalott på hufvudet i stället för peruk –. »Men jag tror
snarare att han kommer från min vän Harpagon, som
inte vill tvätta sig för att kunna spara på vattnet.»
</p>

<p>
Detta svar uppväckte säkerligen glada minnen, ty
hela sällskapet började nu att skratta med full hals.
</p>

<p>
Svenske, som icke onödigtvis ville gifva näring
åt deras skämt, men icke häller velat vika för första
stöten, ansåg nu tillfället lämpligt att draga sig ur
spelet, hvilket äfven lyckades honom utan vidare
obehag, genom att gå in i slottsporten som stod
öppen. Väl inkommen på borggården, tog han sedermera
af på vinst och förlust in åt en mörk hvalfgång.
Utan att närmare efterhöra om det var tillåtet
eller icke, fortsatte han med hastiga steg tills han
kom till en bred stentrappa. Nu var hans tanke att
vända om; men han kunde icke motstå sin nyfikenhet,
<a id="page-65" class="pagenum" title="65"></a>
utan beslöt efter någon tvekan att fortsätta. Utan
att han själf riktigt visste hur han kommit dit, stod
han någon stund senare i en praktfull sal, som med
sina höga fönster vette utåt Logården. Åbo gamla
slott hade varit det största boningshus, som han dittills
skådat, och det höga rum med grant utsirade
tak, hvari han nu befann sig, det bonade golfvet samt
framför allt den vackra utsikten från fönstren väckte därför,
som naturligt var, hans både förvåning och beundran.
</p>

<p>
Om han icke haft så mycket vackert på en gång
att studera, skulle han icke underlåtit att i fönstret
bredvid lägga märke till en äldre man, som med
lika förtjusning tycktes försjunken i åskådandet af
det rörliga skådespelet nedanför på strömmen, och
hvilken, för att göra det ännu bekvämare för sig,
nästan helt och hållet uppkrupit i den djupa fönsternischen.
Hans yttre tycktes utvisa en man ur den välmående
medelklassen, en borgare, som icke lyckats
att vid ölmuggen till fullo förstöra de pengar, som
gynnsamma aftal på Tyska stallplan eller utanför
Guillemot’s kaffehus inbringat. Växten var hög och
fetlagd och bredden mellan axlarna tydde på försvarlig
styrka. De stora, ljusgrå ögonen, hvilka matta och
intetsägande sköto fram likt kaninögon ur det pussiga
ansiktet i förening med hans tjocka läppar antydde
lusta efter sinnlig njutning, kanske äfven vana vid ringa
tankeverksamhet.
</p>

<p>
Kläderna voro tarfliga. Den röda västen, som
bjärt stack af mot den grå rocken, var försedd med
ett delvis urblekt guldbroderi. Såväl den som rocken
var nedfläckad af minnen från mer än ett middagsmål.
Dräkten fullständigades af ljusgrå redgarnsstrumpor, en
hvit halsduk med långa spetsändar samt gammalmodiga
<a id="page-66" class="pagenum" title="66"></a>
skor utan spännen, men i stället försedda med stora
röda bandrosetter, länge sedan ur modet. På hufvudet
satt en gulhvit allongeperuk, hvilken i vida lockar nedföll
på axlarna.
</p>

<p>
Svenske tog det därför ganska lugnt, när mannen,
då han blef honom varse, väckte honom ur hans funderingar
genom ett slag på axeln.
</p>

<p>
»Hvad gör mans här min unge man?» frågade
han med stark tysk brytning, under det han nyfiket betraktade
Svenske. »Hör mans bara på, mein Herr»,
fortfor han, då Svenske icke svarade, »hvad vill en
sådan man här att göra? Här är kungens gemak.»
</p>

<p>
Svenske, som trodde att hans gammalmodiga klädsel
var på väg att skaffa honom något nytt obehag,
svarade kärft, att han icke trodde att det rörde någon
hvar han stod, då han icke gjorde något ondt, och
undrade om den som frågade var borgmästaren eller
stadsfiskalen.
</p>

<p>
»Beim Teuffel, tager icke den man mig för en
borgmästare. Det borde Aulœvill höra», sade den
okände småleende – Hans röda ansikte utvisade i
själfva verket höjden af nöje. – »Nein, beim Gott, mein
lieber Herr!» fortfor han, »jag är ingendera. Och Ni
må gärna se så mycket mans vill. Ach, du Gott!
Att taga mig för gubben Aulœvill!» – han skrattade
så, att tårarna stodo honom i ögonen – »Mein Herr
är från landet, kan jag förstå?» återtog han i det hans
stora rödsprängda ögon, som det tycktes med synnerligt
välbehag fäste sig vid huggvärjan och kraghandskarna.
</p>

<p>
Svenske var icke alls belåten med den närgångna
mönstringen. Och det var icke utan en viss näsvishet
både i ton och åtbörder som han anmärkte: »att det
<a id="page-67" class="pagenum" title="67"></a>
<span class="centerpic"><img src="images/i067.jpg" alt="" /></span>
<a id="page-68" class="pagenum" title="68"></a>
tydligen kunde ses på min frågvise »min herre» att
han icke vore från landet, ty där höll man sig snygg
och ren, äfven om man icke hade så fina och välskurna
kläder.»
</p>

<p>
Men gubben tog anmärkningen med orubblig
godmodighet, anmärkande endast att det var ett dåligt
tidens tecken att ungt folk klandrade allt nu för tiden.
»Men hvad heter han, min vän?»
</p>

<p>
»Mitt namn är Svenske», svarade denne och rätade
på sig. »Dopnamnet har jag fått efter vår högstsalige
konung, Carolus vid namn. För öfrigt har min
herre gissat rätt, att jag är från landet.» Han vände
sig i detsamma om för att gå.
</p>

<p>
»Godt namn att brås på!»
</p>

<p>
»Ja, det är det», svarade Svenske, som missförstod
uttrycket. »Och gifve Gud att vi hade honom ännu
i behåll i dessa dåliga tider, då skulle icke en ung
adelsman antastas, hvart han gick, både af kavaljerer,
komedianter och sådana här krämare, endast för att
han icke har rocken fullsatt med franskt glitter, eller
saknar en sådan där lingarnshätta på hufvudet som
min herre tyckes yfvas öfver.»
</p>

<p>
»Sakta, mein Herr, kungen tycker icke om att
man talar så högt.»
</p>

<p>
»Kungen bor mans inte här ännu», sade Svenske,
härmande den andres viktiga min, då han tyckte att
dennes förmynderskap började gå för långt, »och för
öfrigt ger jag den här kungen en god dag. En ung
adelsman, som vill göra gagn och skaffa sig fram i
världen, får gå och drifva här sysslolös omkring, utan
att kungen har så mycken makt, att han kan skaffa
honom ens en fänriksyssla. Allt skall gå genom det
sekreta rådet eller hvad de kalla det vid riksens ständer.»
</p>

<p>
<a id="page-69" class="pagenum" title="69"></a>
»Pots tausend, hvad säger man om kungen?» afbröt
honom den okände med något sträfvare tonfall,
i det han rätade upp sin stora kropp och sökte intaga
en soldatlik ställning; »denk er doch etwas besser nach
ein ander mal!»
</p>

<p>
I detsamma gjorde han en militärisk vändning mot
dörren för att aflägsna sig, då en ung kavaljer inträdde
från den motsatta dörren och till Svenskes icke
ringa förvåning gjorde en djup bugning för den gamle
mannen. »Hans Maj:t», sade han, »signalen är hissad
på Logården och sluparna ligga i ordning att öfverföra
jägarne.»
</p>

<p>
»Väl, von Buddenbrock, då vilja vi strax infinna
oss.»
</p>

<p>
»Kungen själf», mumlade Svenske. Det gick formligen
omkring i hans hufvud. Men han sansade sig
genast. Han hade hört berättas, mindes han, att kung
Fredrik var en god och mild konung. Icke vetande
rätt huru han skulle te sig, och ytterligare förvirrad
genom de blickar, hvarmed kungen och hans unge
kavaljer betraktade honom, tog han slutligen ett steg
framåt och föll på knä, i det han med några osammanhängande
ord sökte uttrycka hur olycklig han kände
sig till mods öfver att hafva tagit den glorvyrdigste
konungen, landets fader, för en vanlig människa,
hvarför han i sin djupaste undersåtliga ringhet bad
om tillgift.
</p>

<p>
Det godmodiga leende hvarmed konungen åhörde
hans anförande lugnade honom. »Ja, mitt namn är Friedrich»,
sade konungen och vinkade åt honom att stiga
upp. »För öfrigt är jag visserligen intet annat än en
vanlig människa; och ingenting kan väl vara likare en
konung än att vara en människa. Men jag har hört
<a id="page-70" class="pagenum" title="70"></a>
min unge man rekommenderas af en utaf mina vänner,»
återtog han, med en nådig böjning på hufvudet,
»och det är icke utan att jag är skyldig er en återtjänst.
Friedrich glömmer aldrig en tjänst – var vår frände
Carolus stor i striden, kan Friedrich visa sig stor i
friden.»
</p>

<p>
Då Svenske icke kunde återhålla några utrop af
förvåning, afbröt honom konungen:
</p>

<p>
»Beim Gott! Unge man, jag vet allt; – von
Buddenbrock här har redan omtalat alltsamman.
Historien går ju för öfrigt hela staden omkring! –
Men man får icke vara så hetsig af sig, äfven om man
är i sin goda rätt och vill taga en vacker dams parti.
– Man skall hålla sin värja i styr, såsom vi en gång
för alla befallt. – Emellertid vilja vi nu», fortfor han
efter en stunds tvekan, »till straff för att unge man,
genom att draga svärd i residenset, brustit aktning för
kungens närvaro ålägga honom att hela aftonen vara
i denna tråkiga mans sällskap, hvilken under en hel
förmiddag icke kunnat berätta för konungen en enda
galant historia, utan endast hållit bedröfliga sorgetal
öfver sin far, generalen i Finland, eller om ryssar och
kosacker som bränna folk lefvande.
</p>

<p>
Och här har mans till andra kläder», fortfor
kungen godmodigt – då Svenske bugande afhörde
hans befallningar – i det han började en undersökning
af sina stora västfickor, hvilken emellertid icke ledde
till något resultat; ty sedan han fortsatt därmed en
stund – och detta så grundligt, att han vände ut och
in på fickorna – sade han med samma godmodiga
leende: »Potz donner! Den skälmen Dalin tog verkligen
den sista dukaten från kungen i dag!»
</p>

<div class="centerpic">
<a id="page-71" class="pagenum" title="71"></a><img src="images/i071.jpg" alt="" /></div>

<p>
<a id="page-72" class="pagenum" title="72"></a>
Nu öppnades dörren och en medelålders man, klädd
nästan alldeles lika med konungen, steg öfver tröskeln.
</p>

<p>
»Broman» sade konungen, vänligt framräckande sin
hand för att kyssas, »välkommen! Vi borde egentligen
vara ond på dig, då vi hela långa eftermiddagen
fått sitta här ensam och endast kunnat roa oss med
att se på gubben Blom, hur han lastar in veden där
nere. Men hvar har man varit hela långa dagen?»
</p>

<p>
»Ers maj:t, trägna göromål; penningebekymmer –»,
började Broman med ett inställsamt småleende, under
det han gjorde en djup bugning.
</p>

<p>
»Potz donner, man; – redan slut? Sverige skulle
vara ett riktigt Peru, för att vår kommersiepresident
skulle vara en honnett man. Men vi vilja tala en annan
gång därom. Hur var slutet på historien vi fick löfte
om? Vi älska icke böcker och vilja därför hälst hafva
deras innehåll omtaladt för oss.»
</p>

<p>
»Menar Ers maj:t historien om de nio fångade
björnungarne?»
</p>

<p>
»Nej, det var ju historien om de förtjusande trollsländorna»
– kungen smackade med läpparna och ett
belåtet leende smög sig öfver hans anlete. »Om allerliebsten
Cismene; hon som så djupt fäste sig i vårt
minne på sista balen. – Hvad säger hennes mor, den
stolta friherrinnan? – Men, det är sant, vi hafva icke
tid nu. Vi vilja höra den i afton efter jagten –; redan
i afton, hör man det!»
</p>

<p>
»Men se där», afbröt kungen sig, »vi hade så
när glömt vår dams trogne riddare. Hör, min vän»,
återtog han, vändande sig till Broman, »denne man vill
blifva soldat vid vår armé och du får därför ställa så
till, att han snart får en fänriksfullmakt. Vi själfva
vilja betala den, och får du därför för denna gång
<a id="page-73" class="pagenum" title="73"></a>
nöja sig utan sportler. Det är stor lustre för riket
att hafva vackra officerare; – liksom mycken och
vacker adel.»
</p>

<p>
I det han sade dessa ord, vinkade han vänligt med
handen till afsked åt Svenske och kapten Buddenbrock
samt följde Broman genom dörren till de inre slottsrummen.
</p>

<div class="centerpic end">
<img src="images/i073.jpg" alt="" /></div>

<div class="chapter">

<h2 class="chapter" id="chapter-0-5">
<a id="page-74" class="pagenum" title="74"></a>
<span class="centerpic"><img src="images/i074.jpg" alt="" /></span>
<br />V.
</h2>

</div>

<p class="first">
<span class="firstchar">R</span><span class="postfirstchar">yktet</span> om slagsmålet på Lafonts kaffehus hade, som
kungen sagt, spridt sig kring hela staden. På
alla kaffehus talades därom och man undrade
mycket hvem den unge mannen kunde vara, som var
nog oerfaren eller nog tillgifven det allra intimaste hofpartiet
att uppträda som grefvinnan Casselsteins försvarare;
och detta till och med mot den skickligaste
fäktaren vid gardet. Det täcka könet lade sig i synnerhet
vinning om att erfara något om denna intressanta
nyhet, och den kavaljer var med visshet välkommen
till sin beskyddarinnas lever, som kunde framläspa
någon ny, mer eller mindre originell upplösning
af gåtan.
</p>

<p>
Mon Dieu! – Fröken Taube! »Kungens förklarade
älskarinna!» – som till på köpet endast såg karlar i
sin salong och var nog djärf att motsätta sig den nya koaffuren
à l’anglaise, att en ung adelsman kunde taga
hennes parti; kunde något vara mera himmelsskriande!
</p>

<p>
Det var säkert, en hessisk äfventyrare, eftersom
han knappt hade kläderna på kroppen, eller kanske
någon af hennes forna tillbedjare, som ännu brann af
<a id="page-75" class="pagenum" title="75"></a>
försmådd kärlek. Man måste emellertid nöja sig med
det lilla man fått veta, ty kungen, berättades det, hade,
så snart historien kommit till hans kunskap, förbjudit
de däruti deltagande att vidare orda därom, vid straff
att de i annat fall skulle dragas till ansvar för slottsrätten
därför att de blottat värjorna på ett allmänt ställe.
</p>

<p>
De, som voro mest intresserade af att få närmare
reda på den unge mannens stånd och villkor, voro naturligtvis
själfva deltagarne i slagsmålet. Meijersdorff
och Laforme ansträngde alla sina krafter för att i tysthet
utforska hans närmare omständigheter. Meijersdorff
därför att han kände ett okufligt begär att snart
få förnya fäktlektionen, och Laforme därför att han nu
fått något att tänka på och något nytt att tala om.
</p>

<p>
Men deras möda var länge fåfäng. Någon patrull
hade aldrig hörts af. Ropet därom hade, såsom läsaren
redan känner, endast varit falskt alarm. Då de åter
infunnit sig hos mäster Lafont, var den unge mannen
försvunnen och Bisot hade endast omtalat för dem, att
den, som de sökte, i vredesmod och under flere hotelser
mot Meijersdorff aflägsnat sig uppåt Västerlånggatan.
På intet af de mera anständiga värdshusen,
som Laforme uttryckte sig, hade han tagit kvarter.
</p>

<p>
På aftonen samma dag som tilldragelsen egt rum
sutto nu i Kungsträdgården nämnda båda vänner och
samtalade om de ansträngningar som de för denna sak
underkastat sig.
</p>

<p>
»Det var min olycka», sade Meijersdorff, »att vi
voro på ett offentligt ställe; annars skulle jag, parbleu,
expedierat honom flux, så att vi icke behöft bråka
våra hjärnor för hans skull!»
</p>

<p>
»Hans långa bonde till följeslagare var, ma foi
superbe; – hörde mon frère hvad han sade åt mig?»
</p>

<p>
<a id="page-76" class="pagenum" title="76"></a>
»Nej, jag såg icke att ni voro i något samtal.»
</p>

<p>
»Jo, det var just som vi kommo ut på gatan. –
Jag skrattade åt hans skor med de stora remmarna
uti – ha, ha, ha! Då hördes något, – alldeles som
när man hårdt gnider tvänne murkna trän mot hvarandra:
’Jag bär mitt hår sådant det är, utan att mjöla
det fullt eller binda upp det bakom öronen’, hväste han
så att alla månglerskorna hörde det. ’Tar rent lintyg
när jag behöfver och icke blott för syns skull. Brukar
skor, som täcka mina fötter och äro stadiga och starka
att gå på – och hvad stekspettet angår, har jag satt
sådana kramsfåglar som munsjör på det förr en gång’.»
</p>

<p>
»Nå, du gaf honom väl med flatan, sedan ni
kommit ett stycke uppåt Österlånggatan?»
</p>

<p>
»Tyvärr gick tillfället mig ur händerna. Jag träffade
mäster Lafont på vägen och kunde icke underlåta
att gifva honom en duktig étude för hans sätt
att instufva gens de qualité i ett kaffehus. Det blir
ju en veritabel ölkrog. Hur litet folk förstår att lefva
i detta landet!»
</p>

<p>
»Hvilken åtskillnad mellan våra värdshus och dem
i Paris!» sade Meijersdorff, i det han blåste dammet
från sina manschetter och varsamt skrufvade hatten
något mera på sned.
</p>

<p>
»Minns du par exemple l’hôtel Impérial vid Rue
du Tour, l’hôtel Anjou vid Rue Dauphin och – verte
et bleu! – l’hôtel d’Andraque vid Rue Tournon?»
</p>

<p>
»Hélas! Ces jours de fête, ils sont passés», suckade
Meijersdorff. »Annat folk än af kondition vågade icke
visa sig där. – Men hur är det väl här? – Guillemot’s,
Lafont’s, Allardi’s, Thurou’s äro ju riktiga ölkrogar,
där all inbördes politesse är bannlyst. Människor af
distinktion kunna knappt visa sig utan att näsvisa ungdomar
<a id="page-77" class="pagenum" title="77"></a>
eller snuskiga krämare hänga sig i öronen på
dem. – Ah! Paris! vive Paris! vive la France!»
</p>

<p>
»Du har rätt, min vän! Till min olycka har jag
varit alldeles för länge i det här björnlandet, där man
antingen skall slåss eller blanda sig i statssaker och
skaffa sig intriger på halsen.»
</p>

<p>
»Att slåss med gentilshommes härdar själen!»
svarade Meijersdorff. »Men à propos statssaker, har
du hört något om hur republikens vänner må i det
Secretas Secretissimum?»
</p>

<p>
»I förgår lär det hafva vägt tämligen lika. –
Gamle räfven Åkerhjelm gör ett envisare motstånd än
vanligt och vår vän kanslipresidenten torde enligt min
ringa tanke icke vara den man, som själf kan behärska
de andar han framkallat. Men hvilka damer komma
där borta mellan träden?» afbröt han sig, i det
hän vinkade åt Meijersdorff att stiga upp.
</p>

<p>
»Ah, mon Dieu, la belle Ulrique!» sade denne i
det han skyndsamt reste sig.
</p>

<p>
»En ny eröfring?» läspade Laforme i det han satte
hatten under armen och gjorde sig redo att gå.
</p>

<p>
»Så tvärt?»
</p>

<p>
»Verte et bleu, vi kunna ju icke alla hinna till
Corint. Jag afstår åt dig de sköna, liksom jag skulle önska
se dig i afton afstå åt mig den bästa biten af mäster
Lemartins tryffelpastej.»
</p>

<p>
Men Laforme tycktes hafva uttömt sin tvekan i
orden, ty när Meijersdorff gick de båda damerna till
mötes, följde Laforme med lika ifrigt som om han
tyckt sig se i dem rykande pastejer.
</p>

<p>
Det var en förtjusande tafla, som de hade framför
sig, då de lämnade den mörka löfsal, där de hittills,
ostörda af de promenerandes blickar, fått utbyta sina
<a id="page-78" class="pagenum" title="78"></a>
tankar. Kungsträdgården, då liksom nu den förnäma
världens mötesplats, sträckte sig denna tid från Hamngatan
icke längre ned än till Arsenalsgatan, söder om
hvilken den gamla arsenalsbyggnaden sträckte sina
tornspiror. En hög tegelmur, på hvilken funnos några
större portar, inneslöt honom på alla sidor.
</p>

<p>
Det var mycket folk denna afton samladt i de
breda alléerna, hvilka just började ikläda sig den första
sommargrönskan. En nyligen uppsatt byst af konungen
i hvit marmor samt fyra kastanjeträd, som han själf
med egen hand planterat och hvilka sades vara de första
som växte på svensk jord, voro också något nytt att se,
som icke erbjöds alla dagar.
</p>

<p>
»Hvilken lycka att se min nådiga friherrinna så
pass återställd efter det ledsamma äfventyret i går
afton», sade Meijersdorff, i det han gjorde sin allra
sirligaste komplimang. »Min vän här och jag hafva
nyss talat om den ringa politesse som folket i vår
vackra hufvudstad vid sådana tillfällen lägger i dagen.»
</p>

<p>
»Ack, min baron, ni är för god som bryr er för en
sådan bagatell», svarade den tilltalade småleende. – »Jag
har icke skänkt ett ögonblicks uppmärksamhet däråt.
Min dotter blef något illamående, det är allt.» –
</p>

<p>
»Det var blott en liten stund i går afton, mamma.
</p>

<p>
För öfrigt är det icke första gången som friherrinnan
von Buddenbrock varit utsatt för stockholmspöbelns
okynne. Själfva namnet tyckes innebära något tilldragande
för dessa snickare och slaktare, herredagsmän
och hvad de allt heta, som eder dumma politik församlar
i vår vackra hufvudstad. Kusin Lagercrantz
har dock styrt om att de denna gång icke lekte sin
sabbat förgäfves.»
</p>

<p>
»Och den stackars gossen», inföll nu dottern, i det
<a id="page-79" class="pagenum" title="79"></a>
hon nedslog ögonen för Laformes mönstrande blickar
»som man beskyllde vår kusk att hafva kört öfver, har
min mor skaffat en plats hos franske ministern såsom
stekgosse. – Han var icke alls sårad.»
</p>

<p>
»Ja, Ulrika har verkligen intresserat sig för den
där lille vagabonden», återtog den förra, vändande sig
mot Laforme. »Hon kan helt säkert berätta ännu närmare
detaljer om sin nyaste eröfring.»
</p>

<p>
Hon mottog, under det hon yttrade dessa ord,
Meijersdorffs artigt framräckta arm, för att sluta sig till
skaran af de promenerande.
</p>

<p class="tb">
<sup>*</sup>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<sub>*</sub>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<sup>*</sup>
</p>

<p class="noindent">
Svenske hade undergått en stor förändring till sin
yttre människa, tack vare hans nye väns råd och anvisningar.
Då han lämnade slottet, hade denne nämligen
följt med honom till Norrbro, där han fick utbyta sin
illa medfarna hatt mot en ny och köpa sig modärnare
gehäng och nya kastorhandskar. Under tiden underhöll
han honom med en redogörelse för ställningar och
förhållanden inom hufvudstaden och hofvet. Samtalet
hade äfven rört Finland och det väntade kriget, hvarunder
Buddenbrock försäkrat, att Svenske helt visst
skulle blifva hjärtligt välkommen hos hans far, generalen,
hvilken många gånger talat om den gamle krigskamraten,
öfverste Svenske.
</p>

<p>
Under det de följdes åt till Kungsträdgården, intresserade
sig Svenske mycket för att få veta något närmare
om de kavaljerer, med hvilka han under förmiddagen
råkat i strid. Buddenbrock kunde gifva
honom besked. »Baron Meijersdorff var en sprätthök
och slagskämpe af första ordningen. I synnerhet då
det gällde att visa sin öfverlägsenhet öfver fegheten
<a id="page-80" class="pagenum" title="80"></a>
eller blygheten, var han oöfverträffad. – För öfrigt var
han – en ganska aimabel kavaljer, som kurtiserade
alla unga fruntimmer och kunde, om det fordrades, göra
en lika välrynkad falbolan som någon sömmerska vid
hofvet samt ett tapisseri, vackrare än mäster Precht’s
ornament.»
</p>

<p>
»På hans pudrade kindben kan man också se att
han har något af kvinna i sig. Men det är den fransyska
smaken som regerar världen, min vän. – För
öfrigt, som man är klädd blir man hädd. – Ma foi,
unge man, skulle han säga till dig, om du vore honom
på något sätt i vägen, edra handskar äro, parbleu,
glacerade under näsan, ert gehäng ser, par Dieu, ut
som ett grimskaft, ert ...»
</p>

<p>
»Upphör», sade Svenske allvarligt, »jag hörde tillräckligt
därom i middags.»
</p>

<p>
»Då gå vi vidare till Schulenberg, för att först
hålla oss till militärerna. Denne är af helt annat slag.
Tämligen tapper då han får hålla sig till pratet, kryper
han gärna bakom ryggen på sin vän Meijersdorff, då
det blir allvar å färde. Sådan är äfven min vän Laforme,
men af annan orsak. Hans själ har sin bostad i matsmältningsorganen.
En fint anrättad diner är för honom
allt; och för att han skall vara partiet trogen, har han
också fått alla taffelpenningarna om hand. Så länge
engelska ministern Guidickens var här, hörde han till
mössorna, hvilket malicen påstod berodde på soppan,
som ministerns kock ensam förstod att tillaga. Nu
har monsieur Lemartin – kocken hos franska ministern
– fått öfvertaget genom sina karptungomeletter. Laforme
är nu en lika så ifrig hatt som någon annan.
Ja, skratta inte! Till följd af sitt sätt att lefva, är han
långt ifrån någon obetydlig politisk person. Hvad
<a id="page-81" class="pagenum" title="81"></a>
värjan vidkommer», tillfogade han, småleende, »är han
dock fullkomligt oskadlig. Det är icke comme il faut,
tycker han att störa matsmältningen genom några häftiga
rörelser. Att utgjuta blod skulle uppväcka hans
äckel och störa aptiten! Till yttermera visso skulle
han förklara, om du nödvändigt ville byta stötar med
honom, att hans vän Flogiston, förste lifmedikus hos
hans utkorade – hvilken ej är någon mer eller mindre
än hertiginnan af Maine – har sagt honom att blodet
är en kraft, som man, äfven med den bästa digestion
i världen, har svårt att tillräckligt underhålla, och som
man på intet vis bör utsätta för andra förluster än den,
som hvarje månad uppstår genom den föreskrifna åderlåtningen.»
</p>

<p>
»Det var äfven en fjärde med i laget, en ung man
med bleka anletsdrag; han bar gardets uniform.»
</p>

<p>
»Jag vet, unge Wrangel, son till öfversten vid
gardet. Han är ingenting, hvarken ondt eller godt.
En ung étourdi i nattkappa och halfärmar, som endast
för pappas förtjänster får beledsaga sin afgud Meijersdorff.»
</p>

<p>
»Jag får väl göra mig beredd på revanche?» –
»Något värre blir det väl inte?»
</p>

<p>
»Åh nej! Slottsrätten har ej reda på någonting.»
</p>

<p>
»Men kungen?»
</p>

<p>
»Gammal soldat med fyra blessyrer; har själf varit
med om mången het dust i sina unga dar. – Mot
dig särskildt var han ju mycket nådig hvilket ju också
var helt naturligt, då han trodde att du tagit hans dams
parti. – Fruntimmer och jagt äro nu hans lefnads
ljusa sidor. Att regera, tänka, spela kort och nyttja
kläder af inhemsk tillverkning det värsta han vet.»
</p>

<p>
Svenske omtalade nu att han aldrig hört grefvinnan
<a id="page-82" class="pagenum" title="82"></a>
Casselsteins namn nämnas, och att det endast varit
kavaljerernas gyckel öfver hans urmodiga dräkt, som
retat honom och bragt hans blod i jäsning. Hans vän
ansåg emellertid att klokheten bjöd i detta fall att
tänka som hela staden tänkte och hålla god min.
</p>

<p>
De båda unga männen hade nu inträdt genom en
af de östra ingångarna till Kungsträdgården. Innan
de tagit många steg, mötte de Laforme och Ulrika
samt en annan dam, hvilken presenterades för Svenske
såsom fröken Liewen.
</p>

<p>
Svenske igenkände genast i Ulrika von Buddenbrock
en af de damer, som han aftonen förut sett i
vagnen. Hon var ock en ståtlig uppenbarelse, hvilken
icke så lätt kunde glömmas. Hög och smärt och på
samma gång yppigt formad, var hon, för att följa
Laformes liknelse, »en nyss utsprucken lilja, som hade
själfva behaget fjättradt kring sin lilla körsbärsmun,
samt till ögon de allra skönaste förgätmigej, glänsande
af esprit och kvickhet».
</p>

<p>
Man får därför icke undra öfver om Svenskes
föresats att vara tyst och sluten, på det att han ej
skulle utsättas för något nytt skämt, snart började vika
för en mera tillgänglig sinnesstämning. Ännu en stund
iakttog han dock rättningen på vänstra flygeln af det
promenerande ledet, lika noggrannt som om han skulle
haft sin första profexercis. Men hvarfvet var ej fullbordat
genom den ståtliga lindallén, förrän ordre de
bataille ändrades. Fröken Liewen hade upptagits af
en främmande kavaljer. Buddenbrock tog Laforme
under armen för att rådgöra med honom om en ny
maträtt, som kungen frågat efter.
</p>

<p>
»Hör ni, min herre, jag älskar blått och gult!»
<a id="page-83" class="pagenum" title="83"></a>
<span class="centerpic"><img src="images/i083.jpg" alt="" /></span>
<a id="page-84" class="pagenum" title="84"></a>
ropade Ulrika med ett skälmaktigt leende efter Laforme,
när han aflägsnade sig.
</p>

<p>
Svenske, som sålunda plötsligt befann sig ensam
med den unga damen, måste taga upp tråden, som
den andra släppte; och han gjorde det mindre tafatt
än man kunnat vänta sig.
</p>

<p>
»Fröken skrattar således icke åt mina gammalmodiga
kläder?» frågade han, en smula varm om
kinden.
</p>

<p>
»Hvarför skulle jag göra det?»
</p>

<p>
Hon betraktade honom en stund med en blick,
som på en gång uttryckte förvåning och nyfikenhet.
</p>

<p>
»Blått och gult äro ju de gamla svenska färgerna;
de kunna väl icke uppväcka någons löje?»
</p>

<p>
Nu följde en längre tystnad; och det tycktes nästan,
som skulle samtalet helt och hållet afstanna, då en
äldre man närmade sig från en af sidoalléerna.
</p>

<p>
»Låt oss påskynda våra steg», sade Ulrika ifrigt,
i det hon tog Svenskes arm.
</p>

<p>
»Mannen, som min herre såg där borta», återtog
hon, då de kommo in i en sidoallé, »är amiral Stenhöök,
känd för sina sarkasmer. Han ifrar för gamla
bruk och bär ständigt och jämt utslagna spetshalsdukar
och röda och gröna hals- och skorosor, oaktadt de väl
för tjugu år sen äro aflagda.»
</p>

<p>
»Inte skall man väl blott tycka om hvad som är
nytt och på modet?»
</p>

<p>
»Åh, visst icke! Hvarje människa bör följa
sitt eget tycke och icke tvingas att endast göra comme
il faut. A propos! Hofjunkaren berättade nyss», tillade
hon skrattande, »att Stenhöök sagt kungen i går
att det ej var comme il faut att tala då man åt, hvilket
väckte monsieur Laformes synnerliga förtjusning.»
</p>

<p>
<a id="page-85" class="pagenum" title="85"></a>
»Är man alltid så tyst och allvarsam där borta i
ert sagoland?» återtog hon efter en stunds tystnad,
hvarunder Svenske förgäfves sökte utfinna någon ny
uppslagsända för konversationen.
</p>

<p>
»Hvad skall jag väl kunna säga en dam vid hofvet»,
svarade han blygsamt, »jag som kommer från
vildmarken? Sockerbrödet smakar ovant för den som
fått hungra sedan sin barndom.»
</p>

<p>
»Ack, så sérieux! – Munter och glad skall man
vara i ungdomen», sade hon i tillgjordt allvarlig ton,
under det hon fäste på honom sina skälmska ögon. –
»Det är icke nog att vara tapper, min herre. Hur
skola väl vi damer våga att skänka våra färger åt en
ungersven, som ser så bister ut?»
</p>

<p>
Äfven hon, tänkte Svenske, gjorde anmärkningar
öfver hans sätt att skicka sig. Men hos henne var
det icke öfversittarens hån, som stötte honom tillbaka.
Den förtjusande skälmaktighet, som lyste fram ur hennes
blå, intelligenta ögon, utöfvade en alldeles motsatt
verkan; och då han nu på hennes uppmaning berättade
uppträdet på kaffehuset, började hans tunga
att tala med allt större ledighet. Så smälter vårsolen
den starkaste is. Han var icke häller af naturen en
sådan tvärvigg, att icke hennes muntra skämt skulle
komma hans trumpenhet att gifva vika. Och ju mer
han såg henne, dess mera förtjusande blef hon i hans
ögon. Aldrig hade han sett så mycket kvinnligt behag.
Hennes nätta, rödklackade skor, som knappt lämnade
ett fjät efter sig i den slätsandade gången, måste uppväcka
beundran i hvarje manligt sinne. Han glömde
totalt sin gammalmodiga gula väst af chamoiskläde
och det ostickade hjortlädersgehänget. Efter en stund
öfverraskade han sig med att taga efter några af kavaljerernas
<a id="page-86" class="pagenum" title="86"></a>
later, som han från början så mycket
ogillat. Så lät han gehänget, ett tu tre, svänga mera
ut åt sidan, så att värjan kom att hänga mera vågrätt,
medan åter hatten under gåendet kom allt mera på
sned. Ja, då han beskref de leende vikarna och de
löfklädda holmarna utanför hans födelsestad, var det
som hela hans väsen skulle hafva undergått någon
plötslig förvandling.
</p>

<p>
Ulrika lyssnade med synbart välbehag till hans
lifliga beskrifning. Äfvenså hennes bror, som lyckats
frigöra sig från Laforme och skyndat att uppsöka
henne.
</p>

<p>
»Minns du, syster», frågade denne då Svenske slutat
sin beskrifning, »hvilken händelse det var, då Svenskes
far hjälpte vår far så tappert mot ryssarne?»
</p>

<p>
»Det minns jag!» inföll Svenske lifligt. »Det var
vid Weichselfloden, i Polen.»
</p>

<p>
»Generalen skulle med tre hundra dalkarlar öfvergå
strömmen för att anfalla ett polskt regemente, som låg
på förpost på andra sidan. Men polackarne hade anat
oråd och då svenskarne kommo i land, mottogos de
därför med en förfärlig eld samt hade säkert måst
gifva sig fångna, om icke min far i spetsen för en
liten skara ryttare lyckats öfvergå ett vad längre ned
vid floden, och tvingat polackarne att fly hals öfver hufvud
från sitt läger.»
</p>

<p>
»Det var äfven vid ett annat tillfälle» – inföll
Ulrika – »som öfverste Svenske kom vår far till bistånd?»
</p>

<p>
»Skulle man påminna sig alla tillfällen, då gamle
kungens krigare räckt hvarandra handen i farans ögonblick,
skulle man få genombläddra hela krigshistorien.»
</p>

<p>
<a id="page-87" class="pagenum" title="87"></a>
»Men inte sant, för oss är det ju som vi känt hvarandra
i flere år.»
</p>

<p>
»Man är alldeles som man vore släkt», sade
Svenske hänryckt.
</p>

<p>
»Låt oss då också anse som vi vore det», sade
Buddenbrock, i det han räckte Svenske sin hand, som
han tryckte. »Och du, syster, kan gärna vara med i
släktskapen och kalla Svenske kusin. – Du glömmer
väl icke att lyfta på floret för kusin Svenske, som du
nyss glömde att göra för kusin Meijersdorff», tillade
han skrattande, då Ulrika rodnande räckte Svenske sin
hand.
</p>

<p>
»Med stort nöje», sade hon, »kallar jag sonen af
en min fars gamle krigskamrat kusin; det vill säga om
min allvarlige herr kusin icke har något däremot», tillade
hon med det lilla näpnaste småleende. »Men någon
kusinkyss blir det inte; ty här i residenset äro vi inte
så gammalmodiga. Här lefva, sofva och drömma vi
– à la mode de Paris, ma foi.»
</p>

<p>
»Sakta Ulrika, där kommer »ma foi» gående med
ma mère och hela stassen af dina trognaste drabanter;
men man bör icke reta honom.»
</p>

<p>
Meijersdorff höll just på att afsluta för sin dam en
teckning af Svenskes bedrifter och karaktär. Och att
densamma icke varit till hans fördel, kunde man lätt
förstå på den stela hälsning, hvarmed friherrinnan mottog
hans presentation.
</p>

<p>
»Du går ju riktigt som en somnambule», sade hon
därefter i en skämtsamt förebrående ton till Ulrika.
»Baron Meijersdorff har två gånger hälsat på dig i
dag utan att bevärdigas med en blick. Om det
händt en af dessa infödde», tillade hon med en föraktlig
sidoblick åt det håll Svenske stod, »på hvilka man
<a id="page-88" class="pagenum" title="88"></a>
knappt kan se om de hälsa eller icke – så styfva äro
deras nackar – hade det varit mindre underligt. Jag
hoppas emellertid, min bäste baron, att er kända générosité
icke tillåter er någon misstanke rörande min
dotters éducation!»
</p>

<p>
»Vår kunglige Nimrod har verkligen en högst besynnerlig
smak att välja sina sändebud», återtog hon
hviskande åt Meijersdorff, men dock tillräckligt högt
att Ulrika kunde höra det. »En familj af condition
kunde ju för alltid förlora sitt goda rykte genom dylikt
sällskap; – nyss Broman och nu denne!»
</p>

<p>
»Kungen var onådig för sista picknicken i Karlbergsparken.
Han är kär som en galning i fröken Ulrika
och hotar mig med björnskall, om jag icke vill
hjälpa honom. – Det är inte klokt att direkt motsätta
sig hans planer.»
</p>

<p>
»Hvad, kusin?» afbröt friherrinnan honom tvärt;
»ett dåligt skämt, vill jag hoppas?»
</p>

<p>
»Ma foi, är det inte min tappre läromästare», sade
Meijersdorff i en skämtsam ton till Svenske, utan att
låtsa märka friherrinnans missnöje. – »Det gläder mig
i sanning att få förnya er bekantskap. Ridderligt
af er att taga upp striden för en så – respektabel
dam.»
</p>

<p>
»När som hälst står jag till min herres tjänst», sade
Svenske kärft.
</p>

<p>
»Par dieu!» inföll Meijersdorff med en axelryckning.
»En sådan dam behöfver eller begär inte ert
beskydd.»
</p>

<p>
»Om förlåtelse», sade Svenske, i det han bugade
sig stelt, »jag trodde motsatsen. Men jag är, som min
herre vet, från en aflägsen landsbygd och har ännu icke
hunnit antaga stora världens seder.»
</p>

<p>
<a id="page-89" class="pagenum" title="89"></a>
»Bry dig icke om hvad han säger», hviskade Buddenbrock
i örat på Svenske. »Hans yrke är att visa
sin öfverlägsenhet mot unga män och främlingar.»
</p>

<p>
»Tid och ställe?» frågade Meijersdorff i vårdslös
ton, då han efter en stund befann sig ensam med Svenske
vid ingången till trädgården.
</p>

<p>
»När och hvar Ni behagar!»
</p>

<p>
»I morgon då, bakom Gyllenborgska malmgården?»
</p>

<p>
»Med nöje!»
</p>

<p>
»Jag blir hans sekundant», sade Buddenbrock i
det han framträdde och till Meijersdorffs icke ringa
förvåning tog Svenske förtroligt under armen. – »Alltså
i morgon klockan sju, herr baron», tillfogade han, då
baronen aflägsnade sig.
</p>

<p>
»Jag är icke mycket förtjust öfver baronens umgänge»,
sade Buddenbrock då han blef ensam med
Svenske. »Genom sin ytliga kännedom om Frankrike
och Holland och kanske framför allt genom sin smickrande
tunga har han emellertid vunnit min fru mors
vänskap. Ja, säkerligen skulle hon ingenting högre
önska än att se honom som Ulrikas man.»
</p>

<p>
»Fröken Ulrika tyckes dock icke vara honom synnerligen
bevågen?»
</p>

<p>
»Nej, inte alls! I går skulle du hört dem. ’Det
är en lustre för ett land att hafva god och gammal
adel’, sade mamma, då hon fick se honom på sin svarta,
stelbenta häst anföra vaktparaden. Hvad Ulrikas vapen
skulle passa väl tillsammans med det Meijersdorffska!»
</p>

<p>
»Tysk knapadel», sade Ulrika utan att se upp.
</p>

<p>
»Det är tyskarne och holländarne som bragt Sverige
till stormakt. Det var salig kungens största galenskap
att inom landet söka upp sådana blårockar som
du och jag, ty därigenom kom kriget att gå olyckligt.»
</p>

<p>
<a id="page-90" class="pagenum" title="90"></a>
»Din fru mors åsikter måste delas af flere», sade
Svenske. »Får jag därför icke min fänriksfullmakt snart,
torde jag få löpa landet omkring med min värja endast
för min blåa rocks skull.»
</p>

<p>
»Mot dig var baronen ovanligt nådig! Du skulle
hafva sett, huru han behandlade unge Wrangel vid
gardet, hvilken nu är hans trognaste beundrare, för det
denne begagnat de nya hyrkuskvagnarna till sina första
visiter. – ’Du är en ung étourdi’, sade han i det
han hällde ut en hel ölmugg öfver honom, ’som genom
förnäma relationer i vaggan fått kommando öfver ett
dussin gardesknektar. Men därför bör du icke tro,
att du utbytt vaggan mot en vagn för att därifrån
kommendera honnett folk’ –; och så höll han på att
taga lifvet af den lille bleke ynglingen ... – Men
farväl nu och glöm icke bort Gyllenborgska malmgården!
– I morgon afton klockan sju.»
</p>

<p>
Med dessa ord skildes de från hvarandra.
</p>

<div class="centerpic end">
<img src="images/i090.jpg" alt="" /></div>

<div class="chapter">

<h2 class="chapter" id="chapter-0-6">
<a id="page-91" class="pagenum" title="91"></a>
<span class="centerpic"><img src="images/i091.jpg" alt="" /></span>
<br />VI.
</h2>

</div>

<p class="first">
<span class="firstchar">S</span><span class="postfirstchar">venske</span> kom nu ihåg sitt löfte att besöka tant
Beata. Men som klockan i detsamma slog nio,
fann han att det var för sent, och beslöt i stället
att uppskjuta besöket till följande dag. Han påskyndade
emellertid sina steg uppför slottsbacken, för
att mellan de här uppstaplade högarna af byggnadsmaterial
söka kortaste vägen till sitt härberge.
</p>

<p>
Skymningen hade fört regn med sig och de allt
ymnigare fallande regndropparna förvandlade snart den
lösa marken, hvilken saknade stenläggning, till en djup
gyttja, genom hvilken otaliga små rännilar af lergult
vatten skuro sig väg. Dagens händelser upptogo emellertid
för stor del af hans tankar, för att han skulle
skänka någon större uppmärksamhet åt omgifningen.
Han hade nyligen fått se den skönaste kvinna han någonsin
skådat. Hvad voro väl alla skönheter i Åbo
mot henne! Sedan föregående afton, då hon darrande
lutat sig fram öfver den höga vagnskorgen, hade hon
oupphörligen varit i hans tankar. Och nu hade hon
<a id="page-92" class="pagenum" title="92"></a>
samtyckt till att han fick kalla henne »kusin»: ett tilltalsord
brukligt endast mellan nära fränder!
</p>

<p>
Vid Gyllenborgska malmgården skulle måhända
nästa afton hans sköna framtidsdrömmar för alltid
skingras. Men lifvet, hade ju hans morbror nyss sagt,
vore endast ett skådespel, hvars slut visserligen kunde
vara mödosamt men alltid lyckligt.
</p>

<p>
»Skall hon väl minnas mig?» Denna fråga, som
plötsligt afskar hans vidare funderingar, återförde
honom till verkligheten och han märkte nu att han
under sina funderingar gått miste om rätta vägen. När
han vände sig om, för att med fördubblade steg återtaga
den förlorade tiden, varseblef han tvänne personer, tätt
inhöljda i sina kappor, hvilka tycktes hafva följt efter
honom, och som nu stannade och betraktade honom. Då
de sågo sig observerade låtsade de emellertid icke fästa
någon vidare vikt vid hans person, utan afveko åt vänster
i samma gränd, dit han ärnade sig. Då det, till
följd af regnet, var tämligen mörkt och, då den bekantskap
han redan hunnit göra med Stockholm icke
var af det allra fredligaste slaget, underlät han ej att,
innan han gick in i gränden, omvrida sitt gehäng
så att fästet kom att ligga ännu bekvämare till hands,
om det skulle påkallas.
</p>

<p>
Så vardt dock icke förhållandet; och utan att
på något sätt störas nådde han strax därpå sin bostad.
</p>

<p>
»Välkommen, min käre gudson!» ropade tant Beata,
sedan han dagen därpå vid tiotiden lyckats besegra
alla svårigheter, som husets trotjänarinna, gamla
Stina, gjorde i förstugan mot att insläppa en vildt främmande
karl. »Hjärtligt välkommen!»
</p>

<p>
<a id="page-93" class="pagenum" title="93"></a>
Vederbörligen iakttagande Stinas förmaning att
icke med sina smutsiga ryttarstöflar sopa tillsamman
allt granriset på det hvitskurade golfvet, klef Svenske
varsamt fram för att omfamna henne. –
</p>

<p>
Hon syntes vara kommen till den gräns af lifvet,
då det nästan ser ut, som om döden skulle hafva glömt
bort att utsläcka den matta, flämtande lifsgnistan. Den
lilla, hopkrupna gestalten försvann nästan helt och hållet
i den vida kappa af urblekt sammet, kantad med
gulnade hermeliner, hvilken i vida veck nedföll kring
henne, där hon satt i den stora länstolen. Om icke
de bruna, lifliga ögonen blixtrat till under den stora
gråa taftmössan, skulle man knappt kunnat tro att
man stått framför ett lefvande väsen.
</p>

<p>
Rummets inredning var enkel, men långt ifrån
tarflig. Väggarna, klädda med tjock, blommig damastdräll,
voro fullsatta med taflor af röd eller hvit atlas,
på hvilka någon jubelhögtid, kröning eller kunglig begrafning
med gyllne bokstäfver stod beskrifven. Präktiga
länstolar af snidad ek, öfverdragna med blommig
damast, stodo långs väggarna; och framför fönstret,
där gumman hade sin vanliga plats i den högkarmade
ekstolen, stod ett dyrbart i svart lackeradt bord, medan
framför detsamma låg på en vackert broderad kullerstol
hennes andra trotjänare – en grå katt – som
på kattors vanliga sätt gaf sitt välbefinnande för den
inträdande främlingen tillkänna.
</p>

<p>
»Det var en sorglig nyhet du medför», sade gumman,
då de första vänskapsbetygelserna hunnit utbytas.
»Henrik var ju endast barnet – men så är det
ofta – Herren tager icke de sina efter våra beräkningar.»
</p>

<p>
»Morbror var öfver sextio år.»
</p>

<p>
<a id="page-94" class="pagenum" title="94"></a>
»Sextio år! Hvad är det mot min ålder, jag som
är så gammal. Jag minnes, skall du veta, den förfärliga
stormen och snöyran, då de hemkommo från Göteborg
med liket efter vår salige konung Carls farfar
och det är snart åttio år sedan. – Men jag glömmer
ju att hälsa på mina kära vänner», återtog hon, i det
hon vände sig mot Juslenius och ålderman Smedberg,
som under det hon talat inträdt i rummet.
</p>

<p>
»Denne handelsman är min gamle hederlige Smedman»,
sade hon åt Svenske; »han har köpt din morfars
hus vid Packartorget. Där föddes din mor, skall
du veta», fortfor hon, i det hon framräckte sin hand
åt åldermannen, som vördnadsfullt kysste den, »årtalet
minnes jag ej, jag har alltid haft så svårt att minnas
årtal. Men det är ju en ståtlig gosse, som lilla Lovisa
födt till världen», tillade hon då hälsningarna voro
utbytta.
</p>

<p>
»Ja, det förefaller mig alldeles som det varit i
går», inföll åldermannen, »då unga hennes nåd, jag
menar fru Lovisa, ledde sin lille son utför packartorgstrappan
– men tiden går fort vid vår ålder. Om
blott allting blefve bättre. Men så är det tyvärr inte.
Ingenting blir bättre; allt sämre.»
</p>

<p>
»Om alla unge män äro som Carolus», inföll gumman
med ett förtjust ögonkast på sin gudson, i det
hon vinkade åt gästerna att taga plats i de lediga länstolarna,
»är ingen nöd å färde. – Mindre ståtlig ungersven
har jag sett mången i mina dagar.»
</p>

<p>
»Söta syster ser riktigt kärlig ut på gamla dagar»,
inföll nu Juslenius leende, i det han satte sig,
»men efter hvad jag kunde förstå, menade min ärade
vän här icke så mycket yttre skönhet och vackra later,
utan fast mer den inre skönheten; och däri har
<a id="page-95" class="pagenum" title="95"></a>
han rätt, att både klokhet och mandom saknas som
oftast hos vår tids ungdom. Jag vill därför icke säga
något ondt om Carolus.»
</p>

<p>
»Både klokhet och mandom komma kanske att
pröfvas snarare än man tror», återtog åldermannen
med en viktig min, i det han med en jakande nick instämde
i hvad biskopen sagt.
</p>

<p>
»Ja, du lär ju medföra ännu sorgligare nyheter,
efter hvad jag hör?» frågade Beata. »Kan det verkligen
vara sant, att finnarne vilja på nytt hafva krig?»
</p>

<p>
»Det sträfvas därhän på vissa håll», svarade Juslenius,
utan att låtsa märka att frågan ställts till Svenske.
»Jesuiter och annat papistiskt anhang trängas om hvarandra
här i Stockholm. En riksdagsman af någon betydenhet
kan icke yttra ett ord utan att det strax är
uttrummadt på kaffehusen.»
</p>

<p>
»Förbuden äro icke nog stränga», sade åldermannen,
i det hans anlete antog ett högviktigt uttryck.
</p>

<p>
»Stränga äro de nog, men med deras efterlefnad
är det si och så. Handlar det däremot om hattarnes
krigsplaner, hålles det nog tyst.»
</p>

<p>
»Kan det vara möjligt att all denna ungdom på
Riddarhuset vill gå ut i kriget?»
</p>

<p>
»Möjligt och sant, syster Beata», inföll nu biskopen.
»Större öfvermod har man sällan upplefvat. –
Till och med min gamle godmodige vän Sinius sökte
omvända mig här om kvällen; han har själf redan förlorat
förståndet och gått öfver till hattarne; – och jag
vet inte rätt, bror Smedman, hur det går dig själf på
det yttersta. Man frestar mycket.»
</p>

<p>
»Jag hör tydligen af hvad I sägen», inföll gumman,
då åldermannen icke låtsades förstå hvarthän
biskopen syftade, »att det går, som det står i Psaltaren,
<a id="page-96" class="pagenum" title="96"></a>
att ’förrän jag späkt vardt, for jag vill, men nu
håller jag ditt ord. Du äst mild och god, lär mig
dina rätter’.» –
</p>

<p>
Under den tystnad, som följde på detta citat, vågade
Svenske blanda sig i samtalet.
</p>

<p>
»Jag hörde i dag», sade han, »att traktaten med
Frankrike endast skulle vara pure défensive.» –
</p>

<p>
»Pure défensive? – För Frankrike, ja», sade Juslenius
med ett leende. »För oss är han så offensiv som
gärna möjligt. – Skönt sällskap att vara i lag med,
dessa franska modedockor, som förstöra våra riksdagar
med sina dukatpåsar och vårt samhällslif med sitt bjefs
och sina grannlåter. – Nu äro de så förmätna, att de
påstå, att det var Frankrike som vann vår store Gustafs
segrar och att Sverige borde skatta sig stolt af att få
kallas för Hans allra kristligaste Majestäts vasall.»
</p>

<p>
»Alla dessa dumma påhitt att härma de inhemska
manufakturerna; – glömmer min ärade bror dem?
Och hur de söka oupphörligt införa utländska moder?»
sade Smedman, under det han kammade med fingrarna
i sin hoptofvade svarta peruk och tog på sig en hållning
så styf och rak som en stärkt halskrage.
</p>

<p>
»Men hvad den tiden ändrar allt!» återtog han
efter en stund – »Allt blir sämre; intet bättre.»
</p>

<p>
»I min barndom», inföll nu Beata, »var folket
mycket bättre och förståndigare än hvad det nu är.»
</p>

<p>
»Ja, så sant jag heter Smedman och har krambod
vid Packartorget», utbrast denne ifrigt, i det han reste
sig upp, »sade icke hennes nåd nu ett sant ord. –
Nej, förr i världen gällde icke ett partinamn såsom det
förnämsta af allt. Men hur är det nu! För att endast
tala om mig själf och pipbruket på Långholmen, håller
det inte på att gå i kaputten, endast för bristande
<a id="page-97" class="pagenum" title="97"></a>
låneunderstöd! – Nu skall allt, gubevars, gå framåt
med stormsteg och den som på ärligt vis vill nöja sig
med en liten vinst, han får ofta stå tillbaka för dessa
storskräflande kommissionärer, dessa s. k. hattstofferare,
som lofva guld och gröna skogar för mindre än ett
runstycke. Tvingas de en dag att hålla hvad de lofvat,
begifva de sig vackert bort med dalerpåsarna,
eller, om de höra till de s. k. hederlige, bjuda möjligen
– tre procent.»
</p>

<p>
»Alldeles så som min ärade vän säger!» inföll nu
biskopen. »Sedan de lymlarne lockat till sig stora penningesummor
af lättroget folk och fått stora kronoleveranser,
göra de bankrutt och fara till Norge.»
</p>

<p>
»Hvad jag vet är att jag själf», återtog åldermannen,
»fick tjäna och träla till mina fulla trettio år, innan
jag kunde blifva min egen. Men hur är det väl nu?
– Nu hoppar man ur boden på kontoret, så snart man
lärt sig skilja debet från kredit, ja, ofta tidigare.»
</p>

<p>
»Herre min Gud, när jag tänker på gamla tider»,
sade Beata med en suck, »är det som allt nu vore upp-
och nedvändt. Min far var en så allmänt aktad och
ansedd köpman som någon som i våra dagar yfves på
Stortorget eller Tyska stallplan. Men aldrig bar min
salig mor sidenkläder oftare än andra dagen af stora
helgdagar. Och ständigt, hela året om, gick hon i sin
bindmössa, sin randiga redgarnströja och sitt blommiga
förkläde. Då hon någon gång tog mig med till bönen,
bar hon utanpå sina hvardagskläder endast en simpel
salopp af danzigtyg.»
</p>

<p>
»Nu ser det så rasande förnämt och präktigt ut
här hemma i gamla Sverige», sade Juslenius, »att om
våra föräldrar uppstode från de döda, skulle de kunna
tro att enhvar fått del i Salberget och stora Kopparbergs
<a id="page-98" class="pagenum" title="98"></a>
grufvor eller att gamla staten från anno 96 blifvit
ökad med hundra procent.»
</p>

<p>
»När jag ser hur folket lefver nu och kommer
ihåg hur det lefde i min ungdom, vet jag knappt hvar
jag är hemma», återtog gumman. »Det är visserligen
sant att de rike förr i tiden brukade galoner och gyllene
tyger, men så ha de nu i stället sidentyg – ja,
till och med det ringare borgerskapet – och det som
är långt dyrare.»
</p>

<p>
»Söta syster har rätt, men hvad äro väl alla sidentyg
mot den fördärfliga andan att oupphörligt vilja
doublera. – Förr brukade en dam en hedersklädning
i många år; nu skola våra fruntimmer hafva minst en
ny sådan hvarje nyårshelg.»
</p>

<p>
»Herremännen voro icke häller öfverflödiga» –
inföll åldermannen, på hvars belåtna leende man tydligt
kunde förstå att han riktigt befann sig i sitt esse öfver
att få språka med liktänkande i ett så rart och angeläget
ärende.
</p>

<p>
»Min far nyttjade aldrig dyrare rockkläde än till
sex daler alnen», inföll biskopen, »och hvad husets innandöme
vidkommer, fanns det visserligen tapeter, men de
hade varit i huset alltsedan min salig morfars tid.»
</p>

<p>
»Och aldrig såg man häller silfver på bordet»,
återtog Beata, »utom bägare och kanna.»
</p>

<p>
»Men god mat och stadigt öl fick man, när man
kom till söta systers föräldrahem», infogade biskopen
småleende.
</p>

<p>
»Kroppen skulle ju hafva sin nödtorft; men rart
vin behöfde ingen af gästerna spilla på kläderna i vårt
hus, icke häller någon få magvärk af konstig mat, som
det lär ske nu för tiden.
</p>

<div class="centerpic">
<a id="page-99" class="pagenum" title="99"></a><img src="images/i099.jpg" alt="" /></div>

<p>
<a id="page-100" class="pagenum" title="100"></a>
»Ja, det var en annan tid och andra människor»,
sade biskopen. »Nu slösar husbonden bort silfverdalern
i tusental; matmodern kläder sig i hvardagslag i »ras
och sicile» eller hvad de kalla det, och flickorna skola
vi aldrig tala om, ty de äro färdiga att när som hälst
flyga bort af bara grannlåt. – Så snart de slippa
mamma, skola de genast hafva kläder, örhängen och
halsband lika som fröknar och prinsessor. Deras rum
skola möbleras och förses med speglar och stora sidensängar
och dagligdags skall det ståtas med allt
bordssilfret.»
</p>

<p>
»Mäster Noel le Maitre på Norrbro blir snart lika
rik på sin handel med kram och bjäfs af sköldpadd
och elfenben, som våra höga matadorer Plomgren och
Kjerrman blifvit det på kronoleveranserna.»
</p>

<p>
Här afbröt ändtligen Stina det något enformiga
samtalet, som dock i viss mån var ägnadt att sätta
Svenske in uti lefnadsförhållandena i hufvudstaden.
</p>

<p>
Stina hade länge sedan framsatt på bordet små
silfvertumlare samt en stor skål rågad med de läckraste
strufvor och gorån. Gång efter annan hade hon
sedermera sökt vinna Beatas uppmärksamhet genom
att flytta porslinsbilderna på spiselkarmen, hvilken manöver
– då bilderna voro »Hennes Nåds ögonstenar»,
– ju icke borde kunna förfela sin verkan. Men denna
gång hade hon kunnat slå ned den helige Lukas, som
stod ytterst till höger, utan att observeras; och det var
först när hon tog mod till sig och gick fram och ställde
sig med händerna i sidorna och förklarade att allt nu
var framsatt som skulle fram, som hon vann gehör.
</p>

<p>
»Ja, det är så sant», sade Beata, vänligt småleende,
»jag glömmer ju alldeles att bjuda mina kära
gäster och fränder på välkomstskålen. – Man får väl
<a id="page-101" class="pagenum" title="101"></a>
lof ändå», fortfor hon, då åldermannen icke nog mycket
kunde rosa vinets färg och styrka, »att något följa
med tiden. Jag har köpt några flaskor af Peter Semuyns
på »Tre kronor».
</p>

<p>
Man dricker i botten, min unge krigare», tillade
hon, i det hon vände sig till Svenske som stod och
smuttade i en vrå. »Ungdomen skall se lustig och
glad ut och icke söka likna oss gamla; vi som redan
fått nog af lifvet.»
</p>

<p>
Genom detta tilltal blef Svenske hufvudpersonen
i sällskapet och fick omtala alla de händelser som han
upplefvat sedan han kom till Stockholm.
</p>

<p>
Uppträdet på kaffehuset vann tant Beatas bifall.
»Det är ändå roligt att se», sade hon och nickade belåtet
åt Juslenius, »att unga män äfven nu för tiden
kunna växla bistra miner och blotta sina klingor mot
hvarandra.»
</p>

<p>
»Ja, därtill behöfver man i sanning icke uppmana
dem», svarade denne småleende, »men den forna ridderligheten,
som så mycket klädde en välartad yngling
förr i tiden, med den är det slut. Äfven jag var yr
i min ungdom – men det var på svenskt vis. Sådana
utländska fasoner, som nu lära begagnas, att man gör
sig glad öfver en främmande mans klädsel, kände vi
icke till. Vi galnades nog och handskades oss emellan,
men aldrig på något kaffehus och offentliga ställen.»
</p>

<p>
Svenskes berättelse om mötet med kungen höjde
honom i Smedmans ögon, som genast frågade om han
icke någon gång hade lust att äfven besöka honom.
</p>

<p>
Biskopen hade sina starka tvifvelsmål angående
den utlofvade fänriksfullmakten. Gamle kungens
minne var icke långvarigt, sade han, och hvad hans
<a id="page-102" class="pagenum" title="102"></a>
gunstlingars, en Bromans eller Kallings, minne i sådana
ting vidkom, tog det slut vid penningpåsen.
</p>

<p>
Beata intresserade sig blott för Svenskes berättelse
om sitt samtal med Ulrika, hvilken framfördes i
så lifliga färger, att ett småleende smög sig öfver
gummans anletsdrag.
</p>

<p>
»Hvad ungdomen är hastig af sig nu för tiden!»
utbrast hon, då han slutat. »Aldrig skulle något sådant
kunnat hända i min ungdom. Knappt har han
varit ett par dygn i Stockholm och redan klappar
hjärtat fortare. Men sämre val kan man göra, mitt
barn; ty af alla unga flickor jag känner är det ingen
som jag håller så mycket af som Ulrika Buddenbrock.»
</p>

<p>
»Tant känner henne således?» frågade Svenske,
smått förlägen öfver att föremålet för hans hemliga
tankar gjordes till föremål för samtalet.
</p>

<p>
»Skulle jag icke göra det? Hon var mitt enda
sällskap under den tid jag tillbragte i familjen. Men
du må icke tro att den fästningen är lätt intagen», tillade
hon med ett hemlighetsfullt leende. »Hennes mor
är stoltare än en drottning och skall inte taga emot
någon friare, som icke har minst lika gamla anor som
hon själf.»
</p>

<p>
»Fröken skall vara sin fars afbild», inföll nu Smedman.
</p>

<p>
»Hon är sedesam och allvarlig, fast därför icke
trumpen och otillgänglig; alldeles som en flicka skall
vara», svarade Juslenius. »Alla som känna henne tala
om hennes förmåga att lägga sitt goda hufvud i dagen
genom tusende små nöjen, som hon bereder sin omgifning.
– Men tack vare en ärelysten mor blir hon väl
snart en lika tom modedocka som flertalet af våra
adelsdamer. – För öfrigt», tillade han, »tillhör hon
<a id="page-103" class="pagenum" title="103"></a>
våra motståndares parti, och en yngling som vår Carolus
är för god till att bränna sina kol förgäfves.
Men lyckligtvis torde den stolta friherrinnan icke tillåta
en yngling af hennes motparti några favörer, och min
räddhåga är därför troligen ogrundad.»
</p>

<p>
»Generalen är ju i Finland?» frågade Svenske.
</p>

<p>
»Den mannen», svarade biskopen, »är i farliga
ärenden stadd; få se om han icke en gång kommer
att ångra att han gaf vika för sin högfärdiga frus vilja
och slöt sig till krigspartiet.»
</p>

<p>
»Det var ett gammalt löfte», svarade Svenske
med värme, »hvarom Lagercrantz lär ha påmint
honom.»
</p>

<p>
»Med honom kan det vara hur som hälst», inföll
Beata, »men dottern blir det mera synd om. Hennes
mor lär ha velat tvinga henne att gifta sig med en
viss baron Meijersdorff, som hon icke tycker om, och
hvilken inte skall vara någon bra kavaljer.»
</p>

<p>
Svenske, som hittills lyckats iakttaga ett tämligen
obesväradt utseende, blef nu alldeles röd i ansiktet och
höll på att stöta omkull den stora silfverkannan, som
nyss ådragit sig åldermannens beundran. Biskopen
och tant Beata kunde inte annat än småle.
</p>

<p>
Fattiga unga män borde akta sig för att se för
mycket på henne, tyckte biskopen, och borde slå alla
sådana griller ur hufvudet. Hennes mor skulle aldrig
kunna glömma att hon på mödernet härstammade från
en så urgammal ätt som den von Hagedornska, hvilken,
som hon själf brukade säga, hade ett så gammalt
stamträd, att när det första gången tilldrog sig
uppmärksamheten, fanns det icke en enda adelsman
norr om Östersjön.
</p>

<p>
Äfven åldermannen hade den förmånen att något
<a id="page-104" class="pagenum" title="104"></a>
känna de personer, om hvilka man talade. Han visste
ingen, som han så mycket afskydde som Meijersdorff,
sade han, denne högförnäme junker, som både tillhörde
hattpartiet och den utländska knapadeln. – Hans
bodpojkar och drängar hade esomoftast om måndagarna
varit urståndsatta att arbeta till följd af något slagsmål,
hvari baronen eller någon af hans närmaste vänner
varit med. Men här om dagen – det kunde vara
vid påfvelsmässan – hade han till sin glädje fått höra
att baronen blifvit grundligt genompryglad af en skräddare.
Skräddaren hade fått plikta vid norra kämnärsrätten,
och baronen hade skänkt böterna till en soldat,
hvars hustru var hans favorit, och som i första hand
varit orsaken till hela slagsmålet. Detta jublade hans
vänner åt och kallade honom för en verklig adelsman! –
</p>

<p>
Det var nu så långt lidet på dagen, att biskopen
reste sig för att gå. Innan han tog afsked, ville han
emellertid säga några ord.
</p>

<p>
»I det vi få tacka vår alltid lika lifliga och ungdomliga
gamla värdinna», sade han, i det han fattade
sin bägare, »för en angenäm samvaro och god välfägnad,
vill jag nu föreslå en skål för en god framgång
af våra sträfvanden. Skål mina vänner för de
</p>

<div class="poem-container">
  <div class="poem">
    <div class="stanza fraktur">
      <p class="verse"><em>trogne</em> män, som kassan gömma,</p>
      <p class="verse"><em>samvets</em>män, som folket döma,</p>
      <p class="verse"><em>kloke</em> män, som ta beslut,</p>
      <p class="verse"><em>tappre</em> män, som föra’t ut.»</p>
    </div>
  </div>
</div>

<p class="noindent">
Sedan skålen druckits i botten, togo gästerna afsked.
När han gick sökte Svenske att blidka gamla
Stina, som gjorde sura miner för de många våta fjäten
vid dörren och det hoptofvade granriset. Men till
<a id="page-105" class="pagenum" title="105"></a>
Smedmans stora nöje misslyckades alla hans försök i
den vägen.
</p>

<p>
»Där ser man» sade åldermannen till biskopen
»hur en anständig jungfru nu för tiden skall skicka sig.
– Hon inlåter sig ej i portgången med hvem som
helst, för att tala vare sig ondt eller godt om sitt husbondefolk
– och min gumma som jemt rosar den nya
tiden! Men jag skall berätta det då jag kommer hem.»
</p>

<p>
Lars var icke vid godt lynne, då Svenske vid
hemkomsten råkade honom i portgången till härberget.
Hela dagen hade han känt sig öm i kroppen, i synnerhet
i hufvudet och veka lifvet, hvilket ej kunde
bero på annat än gastkramning förliden natt. Med en
mer än vanligt trumpen och vresig min, svarade han
därför sitt »Guds fred» på Svenskes hälsning. Men
Svenske låtsade icke märka något, utan befalde honom
att gå upp efter floretterna, så att han kunde få
tillfälle att enligt löfte mjuka upp sin herres lemmar
för morgondagen, för den händelse att duellen – hvilket
ännu var oafgjordt – skulle komma att äga rum
med värja.
</p>

<p>
Sedan fäktningen börjat var det med en viss ansträngning,
som Svenske kunde reda sig mot sin tystlåtne
motståndare, hvilken gjorde sitt bästa för att
pröfva sin herres skicklighet. En häftig stöt var nära
att bringa Svenske ur jämnvikten, på samma gång
som hans vapen pressades att beskrifva en båge bort
till en vrå af rummet.
</p>

<p>
Ett bredt grin uppklarnade Lars anlete.
</p>

<p>
»Öfvertersen, väl utsträckt, är annars den bästa
garden», sade Svenske förlägen, i det han torkade
svetten ur pannan och gjorde sig i ordning att på nytt
<a id="page-106" class="pagenum" title="106"></a>
börja lektionen, – »man kan därur gå öfver både i
kvarta och sekunda, allt efter tid och lägenhet.»
</p>

<p>
»Och mista klingan ur handen, som nyss», grinade
Lars.
</p>

<p>
»Men tersen redde sig på morgonen mot baronen!»
</p>

<p>
»Är man fri från griller och passar på finten ...
men se där ligger hon igen», utbrast han och grinade
till på nytt mot Svenske, då denne efter ett utfall fann
sig på samma sätt som nyss förut utan vapen. –
»Sjette regeln i fäktarekonsten lyder», började Lars i
predikande ton: När då i denna ters din klinga på
något sätt fångats, må du med udden – det är i undertersia
per lineam obliqvam eller i skef linie – gå
till jorden, och din kropp och dina knän, som tillförne
voro öfverlutade, alldeles retireras och gå tillbaka. –
Så äst du fri och hafver betagit din motpart den mensur’
till att stöta.
</p>

<p>
»Välförståendes att om han inte vet», fortsatte
Svenske i samma predikoton, »att bruka den vantagio
eller sirlighet med kroppen, att han ej följer klingan
utefter, ty då varder han stötter, utan approchering
eller annalkande» – ...
</p>

<p>
»Därvid likväl alltid märkandes första regeln i
fäktarekonsten: Man låte sig ej af andra tankar dispareras
eller åtskiljas, såsom af affärer, kärlek ...»
</p>

<p>
»Nu kan det vara nog med fäktning i dag», afbröt
Svenske tvärt, i det han kastade bort floretten.
»Nog skulle jag ändock kunna reda mig mot dig,
gamle Lars – om det gäller.»
</p>

<p>
»Kärleksgriller och kvinnosnack, gör kloker galen
sa’ Hans Sack.»
</p>

<p>
Svenske gick sin väg utan att låtsa höra hvad
<a id="page-107" class="pagenum" title="107"></a>
han svarade; men nu fick Lars brådt med att hänga
upp floretterna och skynda efter.
</p>

<p>
»Nog kan min käre, unge herre vara lugn», sade
han och slog honom förtroligt på axeln. »Alltid koxar
dufvan så länge som båge bändes.»
</p>

<div class="centerpic end">
<img src="images/i107.jpg" alt="" /></div>

<div class="chapter">

<h2 class="chapter" id="chapter-0-7">
<a id="page-108" class="pagenum" title="108"></a>
<span class="centerpic"><img src="images/i108.jpg" alt="" /></span>
<br />VII.
</h2>

</div>

<p class="first">
<span class="firstchar">I</span> hörnet af Riddargatan och Riddarhustorget låg ett
fyravåningars stenhus med järnstaket på taket och
många fönster på framsidan, hvilkas stora antal i
förhållande till husets längd gifvit huset namnet »Lyktan».
Hvarje den tidens gatpojke visste lika säkert
hvar det låg, som ett stadsbud i våra dagar vet hvar
»Grand hotel» eller »Rydberg» ligger.
</p>

<p>
I bottenvåningen var kaffehus, som förestods af
Isaac Rausells enka, och som flitigt besöktes af riksdagsmännen.
Äfven andra medborgare, som kände sig
hågade att hällre inomhus vid en flaska Rheinvin få
erfara dagens nyheter än att uppsnappa ryktena därom
bland nyhetskrämaren på torget, gingo dit.
</p>

<p>
I den rökfyllda källarsalen härskade för det mesta
det politiska kannstöperiet, där diskuterades pro et
contra om turken och ryssen. Vanligtvis interfolierades
diskussionerna af kommunalgräl, t. ex. om hvem
som hade längsta gårdstomten att hålla ren, om det
var rätt och billigt att Riksens ständer endast frågade
efter de valda herredagsmännen och icke efter dessas
patroner o. s. v.
</p>

<p>
<a id="page-109" class="pagenum" title="109"></a>
Nu sent på kvällen sutto de hedervärda upprätthållarne
af fäderneslandets storhet och ordningsmaktens
anseende utmattade af tankeansträngning eller kanske
snarare af ångorna från vin- och ölmuggarna och lutade
sig öfver borden, gäspande i kapp med värdinnan, som
med sin stora nyckelknippa i handen satt bakom disken
och längtade i sitt stilla sinne att de snart skulle gå,
så att hon fick öfverräkna sin vinst och släcka ljusen.
</p>

<p>
I andra våningen fanns en stor sal med fönster åt
gården. Här voro flere riksdagsmän af mösspartiet
samlade, till största delen adelsmän, men äfven flere
betydande män från präst- och borgarstånden. Vid
salens öfre ända stod ett långt, svartmåladt bord, omgifvet
af höga rundkarmade stolar, i hvilka de förnämste
tagit säte.
</p>

<p>
Vår gamle bekante, prosten Sinius, hade för tillfället
ordet. Att det var något viktigt ämne som afhandlades
kunde man förstå, när man såg hans röda
ansikte och hur han rörde på armarna. Eljes var det
få bland samlingen, som tycktes lyssna till de makligt
på hvarandra följande orden. I synnerhet var detta förhållandet
med de yngre af partiet, som samlat sig
kring småborden längre ned i salen, där vinkannorna
gingo laget rundt.
</p>

<p>
Det var första gången Sinius fått deltaga i klubbens
möten. Han hade nämligen endast en kort tid
tillhört mösspartiet, och man hviskade om att han ämnade
på nytt öfvergå till hattarna. Och att detta rykte
icke helt och hållet var gripet ur luften framgick, såsom
läsaren torde erinra sig, af det samtal som han
haft med biskop Juslenius samma kväll Svenske kom
till staden. Men sedan hans möda att omvända sin
gamle vän till hattpartiet misslyckats, trots alla skäl
<a id="page-110" class="pagenum" title="110"></a>
han uppletat från Atlantican, hade han, trogen sin
natur, godmodigt vikit undan för den starkare viljan,
och stannat kvar i mösspartiet, tröstande sig med att
det icke var så lätt för en fridens man att motstå
frestelserna och stadga sitt omdöme.
</p>

<p>
Men att hans politiska öfvertygelse icke ansågs
så synnerligen fast, därom vardt man snart öfvertygad
af den ringa uppmärksamhet, hvarmed man hörde på
hans tal. Till och med stormännen kring bordet, en Åkerhjelm,
Dünker, Fuchs, Wrede och andra pratade hela
tiden högljudt med hvarandra.
</p>

<p>
Hans anförande gick ut på att öfverskyla sitt vacklande
mellan partierna. Och början var icke oäfven.
Genom att tala om de öfverordnades plikter mot de
underordnade ville han vinna på sin sida de yngre medlemmarne
af partiet, bland hvilka det hörde till god ton
att förhäfva sig mot alla äldre, som icke kunde nog
klandras och häcklas. »En underordnad», sade han,
vore lika nödvändig som en öfverordnad; ty hans arbete
var lika ansträngande som dennes. Han visste
det själf, då han i hela sitt lif fått träla och arbeta för
andra. Ej häller var det arbetets beskaffenhet, utan
arbetets myckenhet, hvarvid man borde fästa afseende.
Den underordnade behöfde lika stora anlag och lika
stor förmåga som den öfverordnade att göra sin tjänst.
Endast ancienneteten och åldern gåfvo den senare företrädet.
</p>

<p>
Men nu begick han ett fel. När en person som
han, hvars hela korpus talar om välmåga, berättar
sina lidanden och försakelser, verkar det i regeln komiskt
och det gjorde så äfven nu. När han förklarade
att han trälat och arbetat i hela sitt lif, brast hela församlingen
ut i skratt och det dröjde en god stund,
<a id="page-111" class="pagenum" title="111"></a>
<span class="centerpic"><img src="images/i111.jpg" alt="" /></span>
<a id="page-112" class="pagenum" title="112"></a>
innan ordföranden kunde äska ljud. Nu steg blodet
åt hufvudet på honom och han rusade i vredesmod
fram till bordet, där ordföranden satt.
</p>

<p>
»Hvad jag förebrår dem?» skrek han till svar på
något inpass af de kringstående. »Jo, jag förebrår
dessa styrande och öfverordnade, dessa hattchefer, dessa
himlastormande filistéer, dessa all god ordning undergräfvande
skrymtare och fariséer – –. Jag förebrår
dem att de vilja eftersträfva alla privilegier inom republiken.
För att upphjälpa fiskerierna, för att åstadkomma
en ny handelsinrättning på Västindien, för att
befordra salttillförseln, för att öka mullbärsplanteringen
kring Stockholm, för att införa god hushållning i lappmarkerna,
för att upphjälpa statsmannanäringarna och
landtbruket i Finland etc. etc. och så in æternum ...
Hvilken är det som skall göra detta? Jo, Kongl. Maj:t
– d. v. s. hattcheferna. Nu tillsätta de en komité,
för att denna skall få tillsätta en mängd ämbets- och
tjänstemän, för att dessa skola få besätta ämbetena och
tjänsterna med vänner och släktingar. Hvart vill man
komma? Sverige är icke, till följd af sitt nuvarande
luftstreck, såsom våra fäders Manhem.» – Här hördes
skratt och fnissande från några af de yngre –. »Vi
kunna icke i allt efterapa utländingens näringar. Vi
måste hushålla vackert i början, vara inhemska och
framför allt låta de reela vinsterna utfalla lika åt alla.
Vi måste gå varligt och säkert de första stegen och,
först om dessa utfalla gynnsamt, införa de nymodiga
uppfinningarna. En gammal prästman, det kan vara
onödigt att utsäga hans namn», fortfor han nu allt mer
och mer uppmuntrad af bifallet som hördes, »hade användt
flere års studier för att undersöka vårt språks böjlighet
för kyrkomusik. Men – hvad sägen I därom, högvälborna
<a id="page-113" class="pagenum" title="113"></a>
män af ridderskapet och ni andra, högvördiga
och högvälaktade män af de andra stånden. Hvad
sägen I därom att några ogudaktiga höga skrymtare
vägrade Kongl. Maj:ts privilegier på tryckningen af
hans arbete?»
</p>

<p>
»<em>Ingenting!</em>», hördes, med tonvikt på hvarje stafvelse,
en torr, vresig stämma nerifrån dörren och i
nästa ögonblick såg han framför sig biskopens stränga
och allvarliga anlete.
</p>

<p>
»Ingenting hafva vi väl, goda herrar, att göra med
enskilda angelägenheter på detta rum», fortsatte Juslenius,
sedan han med en bugning hälsat på de närvarande.
»Min gamle vän och ståndsbroder, märker
jag, har icke hunnit lägga bort olaterna från det
ställe, där han först lärde sig tala om allmänna saker.
– Men låt emellertid icke mina ord väcka onda tankar»,
tillade han i mildare ton, då prosten denna gång
tycktes hågad att på fullt allvar upptaga stridshandsken,
i det han med ett vänligt småleende fattade dennes
hand. »Vi måste alla enas i kärlek, ty det kräfves allt
vårt mod, alla våra krafter, för att vi må kunna besvärja
faran. Ställningen är allvarligare än man vill
tro», fortfor han, då man skockade sig omkring honom.
»Sedan den olyckliga Gyllenstjernska affären har sinnesstämningen
bland folket börjat luta öfver åt våra motståndares
sida och det kan endast vara genom vår
Herres synnerliga bistånd som vi kunna hindra ett orättmäktigt
och ovist krig att komma till utbrott.»
</p>

<p>
– »Men vi ha mäktiga allianser? ... Frågan rör
sig endast om en defensiv allians med Frankrike?»
hördes några röster bland mängden.
</p>

<p>
»Allianser! Ständigt heter det att man har mäktiga
allianser. Det är i sanning löjligt att se med
<a id="page-114" class="pagenum" title="114"></a>
hvilken girighet den lättrogna hopen slukar det lösa
allianspratet, som nu för tiden höres på kaffehus och
källare, där man gör långa kannstöperier nätterna i ända
öfver hvad turken gör med ryssen. Allt detta är ju
icke annat än ett eko från Gazette d’Altona, denna
oerhördt fräcka lögntidning, som en hvar i tur har i
sin sold. Uppriktigt sagdt, hvar finnas dessa allianser?
– Frankrike vill hjälpa oss, men kan icke en gång
sköta sina egna affärer. – Ottomaniska porten? –
Skola vi vända oss till hedningarne efter hjälp? Så
kommer turen till våra hemliga eller uppenbara ovänner.
Att Preussen fikar efter Pommern känna vi af
underhandlingarna från anno 27. England vill icke att
någon skall störa dess handel i Östersjön, Danmark
söker endast ett gynnsamt tillfälle att försvaga oss» ...
</p>

<p>
»Men man har sagt», hördes nu en röst, »att uppror
skall utbryta i Ryssland.»
</p>

<p>
»Man hoppas lätt på det man ifrigt önskar», sade
biskopen och smålog. »Liksom det verkligen i vår
tid skulle kunna gå så långt i söndring inom ett folk,
att den ena hälften kallade ett annat folk till hjälp för att
krossa den andra hälften, för att, sedan detta vore
gjordt, såsom erkänsla bedja främlingarna i all ödmjukhet
att få vara deras vasaller. – Nej, goda herrar!
För visso ej» återtog han efter en stunds tystnad, under
det hans genomträngande blickar öfverforo de kringståendes
anleten, hvilka hela tiden uttryckte nyfikenhet
och den mest spända uppmärksamhet, – »förvisso ej!
Jacta est alea: tärningen är kastad! – Våra motståndare
hafva redan visat hvad de föra i skölden. Plomgren
sade senast i dag att om vi icke gå till verkligheter
skulle vi bortnegociera såväl anseende och ära
som konjunkturer och välvilliga vänner – vi känna
<a id="page-115" class="pagenum" title="115"></a>
alltså hvad klockan är slagen. Låtom oss därför uppbjuda
våra sista krafter att hindra verkställandet af
deras planer!»
</p>

<p>
Högljudda bifallsrop hälsade dessa ord.
</p>

<p>
»Vi kunna räkna på sju röster i rådet», invände
slutligen, då sorlet tystnat, en äldre man med rödlett
ansikte, inklämdt i en stor allongeperuk. »I mindre
sekreta deputationen äro vi ju lika starka.»
</p>

<p>
»I sekreta utskottet följer hela hjorden med Lewenhaupt
och Lagercrantz», inföll en annan.
</p>

<p>
»Om denne Mathesius icke bekänt så mycket i
Gyllenstjernska saken», vågade åldermannen, som ändtligen
lyckats att få visa sin viktiga min bland de framför
ståendes utspända rockar, invända, »kunde man
lättare röra sig med affären.»
</p>

<p>
»Om åtta dagar föredrages krigsbetänkandet i
stånden», återtog biskopen, utan att fästa sig vid dessa
invändningar. »Till dess måste vår plan vara uppgjord.»
</p>

<p>
»Hvem vet», sade Sinius, med en förstulen blinkning
åt några äldre borgare, hvilka hittills uppmärksamt
lyssnat till hvad han förtrodde dem, »om krigsmännen
hade så orätt, när man noga öfvertänker saken.
Kanhända allt lyckligast skulle ändas, om sakerna finge
gå sin gilla gång. – Vi äro nu i minoriteten och det
torde vara klokast att tänka sig för, innan man öppet
kastar sig i striden.»
</p>

<p>
Dessa ord voro som oljan på glöden och det kräfdes
biskopens hela anseende för att hindra de yngre
medlemmarne af partiet att med handgripliga medel
fortsätta den siste talarens omvändelse.
</p>

<p>
»Det är ett vacklande hos våra bästa vänner»,
började biskopen, sedan lugnet någorlunda återställts,
<a id="page-116" class="pagenum" title="116"></a>
»ett vägande hit och dit, att man kunde förlora sitt
sunda förnuft för mindre. Är väl detta att stå fast i
sin tro? Skola vi söka likna dessa sprätthökar bland
ridderskapet, som dagen i ända gå i nattrock och
puderkappa och icke bry sig mera om vårt fädernesland
än hvad nyhetskrämarne förtälja på Nya Kungsholmsbron,
Riddarhustorget eller Liljeholmen, där de
få lära sig sina politiska talesätt och ordvridningar?
Eller skola vi söka likna dessa predikare bland mitt
vördiga stånd, som taga Guds ord till förevändning
att ibland en oupplyst menighet sprida partihat och
partistrid, men som med sina krigiska åtbörder endast
komma fruntimren att mysa, barnen att skratta och
hundarna att skälla? Eller skola vi kanhända söka
likna dessa politiska kannstöpare bland borgerskapet,
som om hvardagarna icke tänka på något annat än
Memels oxkött, Hollstein-smör och Wismar-hafre, men
då söndagen kommer vid en mugg öl och en pipa
knaster bilda sig en ny politisk öfvertygelse, hvilken
de inbördes rosa såsom ofelbar, men som endast går
ut på att plocka de bästa glöden under deras egen
gryta, utan tanke på vårt kära fädernesland? – Nej,
fasta i vår tro på hvad som är bäst och gagneligast
för vårt folk, skola vi i stället, riddersmän, präster och
borgare, ena våra krafter för att göra det sällt och
därvid afstå från alla enskilda beräkningar, samt ihärdigt
sträfva mot vårt gemensamma mål, som är fäderneslandets
förkofring. Endast därigenom kunna vi
segra öfver våra motståndare – men därigenom kunna
vi det, ty enad kraft gifver styrka. Låten Eder därföre
framför allt icke förskräckas, redelige riddersmän
och Ni af de andra stånden, om några af mina kolleger
skulle vara nog gudlöse att från sin heliga plats i Guds
<a id="page-117" class="pagenum" title="117"></a>
tempel utslunga hädiska tankar om förträffligheten af
krig och örlig. Må de tala illa om våra fredssträfvanden,
må de säga att vårt folk icke är af samma
kraftiga stam som våra fäder voro, må de banna, predika
och orsaka ett stort rop i staden och på landet.
Deras makt är likväl icke mer. Vår tid har nyare,
kraftigare vapen, hvilka för hvarje dag som kommer
allt djupare skola undergräfva deras tron.»
</p>

<p>
»Men jag kommer för långt från ämnet», återtog
biskopen efter en kort tystnad, under det hans blick långsamt
öfverfor den uppmärksamt lyssnande församlingen,
»och olyckan kan icke afvändas med långa tal. Konsten
är att finna ett verkande medel som uppskjuter själfva
krigsförklaringen. Det är härom vi skola öfverlägga.
Att vinna flere röster i rådet för vår sak är visserligen
ett godt medel, men dessa röster kunna icke
värfvas utan penningar och hvar finna sådana i en
hast?»
</p>

<p>
»Franske ministern har i går lyft två millioner
dukater från banken» – inföll en äldre borgare –
»jag såg själf de tunga påsarna, då de fördes uppåt
Drottninggatan åt det Wredeska huset till.»
</p>

<p>
»De ha ökat antalet af sina fritafflar», inföll en af
de yngre bland officerarne. »General Stenflycht lär
ärna inrätta fullständiga kvarter, där det skall bjudas
både på logement och spisning.»
</p>

<p>
»Amiral Stenhöök», inföll en annan, »påstod nyligen
att en ung man, som vill vara comme il faut,
måste tillhöra hattpartiet, som var det enda parti i
landet, sade han, som respekterade äldre folks dräkt
och coiffure.» –
</p>

<p>
»Tyst då en gång, mina herrar», hördes baron
Wredes röst öfver sorlet, »låt vår lärde vän här först
<a id="page-118" class="pagenum" title="118"></a>
säga sin tanke, hur vi på bästa sätt skola komma ur
detta trassel.»
</p>

<p>
»Pengar!» var det enda ord, hvarmed biskopen besvarade
denna uppmaning, under det hans skarpa forskande
blickar öfverforo församlingen.
</p>

<p>
»Pengar» återtog han, i det han rätade ut sin
ståtliga gestalt, »är vårt enda räddningsmedel – men
alla våra tillgångar äro tyvärr uttömda och hvar finna
nya källor? – Alltsedan Gyllenstjernska affären vägrar,
såsom vi alla veta, ryske ministern nya tillskott; på
England står nu vårt sista hopp – men hvar finna en
underhandlare?»
</p>

<p>
»Här, här!» ropade några unga officerare, höjande
ölmuggarn, bortifrån ändan af salen, under det de
öfriga stodo tysta.
</p>

<p>
»Har Ni då eftertänkt, go’ herrar», fortfor Juslenius,
i det han vände sig till de unga officerarne »att
värjan är till ringa tjänst vid underhandlingar; och att
vägen leder vid ringaste felsteg till Rosenkammaren
eller Hvita hästen. Nej så mycket ser jag klart, att
försiktighet är att föredraga framför mod.»
</p>

<p>
»Vi hafva bådadera!»
</p>

<p>
»Est multis certare datum, sed vincere paucis, det
är: många stridsmän, få segervinnare», svarade biskopen,
under det att ett nästan omärkligt leende öfverfor
hans anlete. – »Då jag icke ser någon af mina äldre
vänner, som vill göra mig den äran stridig, är, jag
färdig att själf åtaga mig detta ämbete. – Men hvar
finna ett säkert rum, där man ostörd kan underhandla?»
återtog han, då det bifallssorl som följde på hans erbjudande
tystnat.
</p>

<p>
Alla sågo menande på hvarandra och ingen syntes
hafva lust att taga till ordet. Sinius, som icke glömt
<a id="page-119" class="pagenum" title="119"></a>
den leende min, med hvilken åldermannen åsett hans
reträtt vid den storm af ovilja som hans medlingsförslag
uppväckte, utan hela tiden funderat på någon
passande vedergällning, var den som först bröt tystnaden.
</p>

<p>
»Vi hafva» sade han, »en gammal hedersman ibland
oss, som ofta sagt att det högsta han önskade här
på jorden vore att hans pipbruk måtte få lån af ständerna
och komma i flor och anseende och ’att han
därför vore villig till allt för att kunna göra sitt parti
en tjänst’ – hvad säger ålderman Smedman härom?»
</p>

<p>
Åldermannen som icke noga hört på hvarom frågan
handlade, förklarade genast att allt hvad han ägde
i löst och fast stode till partiets tjänst, ty utan partiet
kunde ju aldrig riket komma till en reel kredit, ett
yttrande från den allt annat än modige åldermannen,
som uppväckte ett högljudt jubel från de unga officerarnes
sida. Det dröjde en god stund, innan biskopen
återvann ordet.
</p>

<p>
»Det är ett farligt förehafvande som min ärade
vän nu åtager sig», började denne till Smedmans stora
förvåning. »Men det måste vågas, ty att handla utan
engelske ministern är det samma som att bygga på
lösan sand eller åtminstone lika fåfängt», fortfor han
med en förstulen blick på Sinius, »som <em>vissa</em> af mina
ärade ståndsbröders försök att utfinna lapidem philosophorum,
medium inter Substantiam &amp; Accidens eller
medium inter Spiritum &amp; Corpus, för att nu icke tala
om deras fåfänga försök att finna qvadraturam circuli,
perpetuum mobile eller det rätta uttalet af ordet Cicero.
– I vårt partis namn», återtog han med allvarlig
stämma, »tackar jag emellertid min ärade vän
Smedman. Måtte icke framtiden väcka ånger inom
<a id="page-120" class="pagenum" title="120"></a>
hans själ för det att han vågat så mycket för sitt kära
holländska pipbruk.»
</p>

<p>
Härmed var öfverläggningen slut och det bestämdes
nu att underhandlingen skulle äga rum följande
afton. Smedman skulle till denna tid hafva upptagit
en bakport på sitt hus, hvilken hittills varit uppfylld
med gamla tjärtunnor och dylikt skräp. Härigenom
hoppades man kunna vilseleda förräderikommissionens
spejare, hvilka allt sedan Gyllenstjernska affären haft
dubbel aflöning, hvarigenom deras misstänksamhet
och spaningsifver snart sagdt icke mera kände några
gränser.
</p>

<p>
Sedan åldermannen hunnit öfvervinna den första
öfverraskningen, gick <a id="corr-34"></a>han in på allt hvad man föreslog
honom, hvilket hade till följd att de unga officerarne
till slut ville bära honom i guldstol genom salen.
Han tyckte, sade han, att hela affären var en sådan
småsak, att »han icke behöfde tänka på den mer än
på ett fartyg som gick från Riga till Stockholm midsommartiden».
</p>

<p>
Det var därför i den mest upprymda sinnesstämning
som han utkom i rummet utanför, där han satt
ifrån sig sitt spanska rör. Hans skinande anlete utvisade
ett fullkomligt glädjerus. Han inlät sig därför
i samspråk med en »tjänande broder» och skrattade
helt öfvermodigt, då denne berättade att han, under det
de högvälborna herrarne haft sin öfverläggning inne i
salen, tyckt sig se själfva hin onde i dörren till det
yttre rummet.
</p>

<p>
Åldermannens munterhet hade till följd att historien
genast blef bekant.
</p>

<p>
Biskopen själf tog vaktmästaren, gamle Kinkel, i förhör.
Han hade varit ner på källaren efter knaster, svarade
<a id="page-121" class="pagenum" title="121"></a>
<span class="centerpic"><img src="images/i121.jpg" alt="" /></span>
<a id="page-122" class="pagenum" title="122"></a>
han på biskopens fråga. Men – därpå kunde han
svärja en dyr ed – han hade noga stängt alla dörrar
efter sig samt dessutom tillsagt vakten i nedersta
trappan att hafva ögon och öron öppna och gifva det
sedvanliga tecknet, om något misstänkt skulle spörjas.
Detta oaktadt satt den förfärligaste figur han någonsin
skådat midt ibland glöden i spiseln, då han kom upp
igen. Svart som kol var han, och luden var han öfver
hela kroppen; därjämte hade han ett par stora rullande
eldklot till ögon.
</p>

<p>
»Nå hvad gjorde han då vid dig?» frågade biskopen.
</p>

<p>
»Ingenting! Han befallde mig blott tre gånger att
öppna dörren till trappan. Den sista gången dånade det
till så förfärligt i skorstenen, och hela golfvet hvälfde
sig så att mina ben skälfde ackurat som asplöf.»
</p>

<p>
»Och då öppnade du för honom?»
</p>

<p>
»Ja, hvad i all världen skulle jag göra, Ers högvördighet?
Men när jag så öppnat dörren och skulle
se mig om, var satan försvunnen –; och ett bittert
svafvelos var det enda han lämnat efter sig. – Men
Gud vare min själ nådig», mumlade han för sig själf,
»som talar om sådant vid midnattstid.»
</p>

<p>
»Min käre Kinkel», sade biskopen, »med ett rent
samvete reder man sig både för spöken och hin håle.
Emellertid lyster det mig att i morgon tala litet mera
vid dig om dina syner.» –
</p>

<p>
»Säkert någon ny spion som mössorna sändt oss
på halsen», hviskade han till Wrede, som följde honom
ned för trapporna. »Det torde för alla händelsers skull
vara försiktigast, om man utsätter sammankomsten till
någon annan dag längre fram i veckan, i fall någon af
deras uteliggare, tack vare gamle Kinkels efterlåtenhet
skulle fått nys om saken.»
</p>

<p>
<a id="page-123" class="pagenum" title="123"></a>
Åldermannen hade gärna velat sluta sig till biskopen
för att få lämna klubben i sällskap med några
af de högadliga herrarne. Detta hade likväl icke
lyckats honom, och han stod nu tankfull, lutad mot sitt
spanska rör, inom sig förargad öfver de höga herrarnes
stolthet och högfärd.
</p>

<p>
»De vilja endast ståta med sina namn», mumlade
han för sig själf, »under det andra få draga lasset; men
kommer nog dag för dem ock.»
</p>

<p>
Några unga officerare, som stannat kvar, hade
slagit sig ned kring det stora bordet, som de framflyttat
midt på golfvet, samt skaffat fram nya pipor
och friskt öl. Nu fick en af dem genom dörren se åldermannen.
Vare sig att det samtidigt föll honom in, att
hans ekonomi för tillfället icke var i bästa skick, eller att
han hade några gamla affärer oafslutade med den högvälaktade
åldermannen, allt nog, han gick ut till honom
och frågade med en artig bugning, om det icke behagade
honom att dricka en afskedsbägare, innan han
aflägsnade sig, för att därmed på samma gång styrka
sig för morgondagens farligheter. Åldermannen förklarade
i förstone att han endast var en beskedlig köpman,
som hade sin bod vid Packtorget och som icke
egde sådana maner, som fordrades för att vara i lag
med galanta och belefvade unga ädlingar. Men hur
det kom sig, antingen nu dessa omständigheter betydde
i hans ögon mindre så sent på natten, eller hans anspråkslöst
angifna brister öfverskyldes af hans modiga
erbjudande under öfverläggningen, hans tvekan öfvervanns
och då hans skinande anlete omsider visade sig
i salen skulle man kunnat tro att han vunnit minst
hundra procent på någon hvetelast eller något strandvrak.
</p>

<p>
<a id="page-124" class="pagenum" title="124"></a>
Han erbjöds genast att intaga hederssätet vid bordet
och det dröjde icke länge, förrän han i ord och
later sökte skicka sig som en verklig präses. För
hvarje misslyckad latinsk glosa eller någon oskicklig
åtbörd, hvarigenom han spillde på sig af det skummande
ölet eller var nära att kullstöta sina grannars muggar,
växte munterheten. Han tyckte sig aldrig hafva haft
så muntert. I sin fåvitskhet tillskref han hela glädjen
de kvicka infall om talg och tjära, hvarmed han tidt
och ofta undfägnade sina åhörare. Själf skrattade
han så, att den stora allongeperuken var nära att i
hvarje ögonblick lämna sitt fäste. Han ångrade nästan
att han någonsin hyst dåliga tankar om adel och officerare.
</p>

<p>
Slutligen, då glädjen stod som allra högst, frågade
plötsligt en af hans grannar, hvad han ämnade begära
af partiet för den risk han underkastade sig genom att
hysa underhandlaren: om han önskade lån, privilegier,
eller rent af en dusör i penningar.
</p>

<p>
Frågan kom något oväntadt och man kunde icke
så noga veta, hvad åldermannen svarat, om han hört
den framställas på ett annat ställe och under mera förtroliga
förhållanden. Nu tog han henne endast som ett
dåligt skämt.
</p>

<p>
»Visserligen», sade han, i det han antog en viktig
min, »är jag endast en simpel krämare, som endast
har landets förkofran för ögonen, och ingen jude, som
tager betalt för det som borde åligga honom som en
kär plikt. Risken är för öfrigt ej så stor, om man ej
är klenmodig ...»
</p>

<p>
»På klorna känner man lejonet», afbröt honom nu
en officer, som hittills iakttagit en tillgjord uppmärksamhet.
»Det finnes svenska judar, som bekänna
<a id="page-125" class="pagenum" title="125"></a>
kristendomen, och de äro de värste – eller hur –
lejon bland krämare?» utbrast han, i det han förtroligt
slog åldermannen på axeln.
</p>

<p>
»Visserligen kallar jag mig blott krämare», svarade
åldermannen något förnärmad, i det han sköt hans hand
tillbaka. »Men jag är äfven ålderman inom kramhandelssocieteten,
skall min välborne junker veta. En
man i min ställning tager aldrig penningar för dålig
eller ingen vara. Om någon af herrarne värdigades
besöka mitt ringa hus, skall det vara en mer än tillräcklig
ersättning för all den risk och farlighet, som
jag i morgon kommer att utsättas för.»
</p>

<p>
»Hvilket tidsfördrif!» återtog den näst föregående
talaren. »En visit i en hökarbod? Hvarför icke lika
gärna göra sina pas de Rigaudon i en silltunna?»
</p>

<p>
»Välment får skam till tack», inföll åldermannen,
som ändtligen började förstå att samtalet endast gick
ut på skämt med hans person, »och måttligt prat kan
vara bäst. – Ja, skratta Ni så mycket Ni lyster»,
tillade han, i det han med en min af sårad värdighet
reste sig ur stolen. »Jag har sett många sådana sprätthökar
som Ni, mina nosgranna herrar. Den ena dagen
riden I stolta och styfva i nacken på Era utmagrade
ök genom gatorna; den andra sitta Ni för gäld, där
hvarken sol eller måne lyser.»
</p>

<p>
»Och jag har sett månget krämarlejon», inföll en
af officerarne, »som den ena dagen fegt krupit under
hästbuken för att rädda sig undan sina egna vänners
och dryckesbröders raseri och den andra dagen varit
nog morsk att skryta öfver sitt anseende och sina
penningpåsar.»
</p>

<p>
Detta yttrande, som hade afseende på åldermannens
uppförande under upploppet på Norrmalmstorg, väckte
<a id="page-126" class="pagenum" title="126"></a>
mycket munterhet. När skrattet ändtligen tystnat,
tyckte några af de äldre att det var synd om åldermannen
och togo hans parti.
</p>

<p>
»Se så, gamle Göran, vår helige skyddspatron»,
ropade de åt honom »stoppa ner näfven i byxsäcken,
och drick stopet i botten med oss!»
</p>

<p>
»Det var ej så illa men’t! – Nästa gång skall
jag gifva dig en dukat i ränta för en niodalerssedel
från jul till kyndelsmässan, om du slår Meijersdorff på
truten.»
</p>

<p>
»Och jag skall votera begrafningshjälp åt mor
Katrina, ditt eget kära vif, om polisen skulle föra dig
till Rosenkammaren!»
</p>

<p>
Men under det att man sålunda ropade om
hvarandra, råkade åldermannens sinne i eld och lågor.
Hvad som mest retade honom var att han, en medlem
af borgarståndet och kramhandelssocieteten, sattes i
jämnbredd med slaktare och tenngjutare.
</p>

<p>
Han skulle anmäla det i ståndet, sade han. En
deputation skulle afgå till ridderskapet, de skulle få
göra, som en af deras likar nyss fått göra, på knä
bedja om tillgift.
</p>

<p>
Men så kom yttrandet om begrafningshjälpen och
detta var droppen som kom hans vredes kärl att alldeles
koka öfver. Han fattade ett säkert tag om det spanska
röret och skulle just höja sig på tåspetsarna för att
med ett duktigt slag i ansiktet vedergälla den siste
talaren för hans yttrande, då käppen rycktes ur hans
hand, och den som afslagit hans inbjudning tog ordet.
</p>

<p>
»Det är, parbleu, icke riktigt comme il faut, mina
vänner att låta sig på detta sätt tilltalas af en simpel
krämarjude. Han tror sig minsann vara en stor patron
för det han får kallas mössa som vi. – Jag föreslår
<a id="page-127" class="pagenum" title="127"></a>
därför ett memorial så lydande: om denne man vidare
vill yttra sig, får det endast ske till sin peruk.»
</p>

<p>
Förslaget vann stormande framgång, Åldermannen
hade icke ens hunnit att tänka på motvärn förr än
hans stora okammade allongeperuk frånrycktes honom
och uppsattes på en af lampetterna. Fattad af kraftiga
händer ställdes han sedermera midt framför densamma
med en ölmugg i handen.
</p>

<p>
Öfvermakten var stor, och modet som förgick med
ruset, ej så stort som Goliaths. Han fogade sig därför
om än motvilligt efter deras galna påbud för att
rädda sig undan vidare pojkstreck. Men genom denna
förändring blef hela hans väsen liksom bilden af ynklig
undfallenhet. Det röda skinande anletet, stort och
pussigt, då det icke längre infattades af den yfviga
peruken utan endast omgafs af några gråröda hårtestar,
hade ett så ödmjukt uttryck, att några af de äldre
bland sällskapet trädde emellan och förmådde de värste
upptågsmakarne att upphöra med sitt gyckel. Man
återgaf nu åldermannen hans peruk och under det han
med vredgade åtbörder och hotelser närmade sig dörren,
dracks under skrål och skratt hans välgångsskål.
Man hoppades att deras ärade gäst icke skulle neka
dem sina dukater om de någon gång skulle komma i
behof, då de ville betala honom ända till tvåhundra
procent.
</p>

<p>
Det bör icke förvåna någon att åldermannen sedan
han väl kommit ned för trappan, med ursinniga
blickar såg upp mot det kvarter eller lokus, där han
lidit så mycken smälek. Han nästan ångrade, under
det han kände på sin peruk och undersökte sitt rör,
att han icke haft en jättes krafter, så att han riktigt
kunnat låta dem smaka karbasen.
</p>

<p>
<a id="page-128" class="pagenum" title="128"></a>
Under det han vandrade till sitt hem uppgjorde
han den ena hämdplanen efter den andra. Hela partiet,
mumlade han för sig själf, var endast en samling af
högfärdige gubbar eller unge öfversittare. Hattarne
voro – ja, äfven de unge officerarne af partiet – ett
anständigt folk, som hyste vördnad för ålderdomen.
Många officerare af hattpartiet hade i forna dagar
gästat hans bodkammare och hållit till godo med en
god sup ratafia eller holländsk genever samt en bit
parmesanost.
</p>

<p>
Om de retade honom rätt, kunde han vara karl
för att spela dem ett spratt. Han kunde ändra sin
vimpel ännu en gång, trots allt prästsnack – men hur
komma ifrån biskopen och mötet dagen därpå? Asch,
det gjorde detsamma. Han skulle visa att han både
ville och kunde hämnas, det fick kosta hvad det ville.
Emellertid tänkte han först sofva på saken.
</p>

<p>
Och med denna kloka föresats satte han nyckeln
i sin port.
</p>

<p>
Men det är ett gammalt ordspråk, att det är långt
mellan bägaren och läppen. När åldermannen insatt
den stora portnyckeln i låset, kunde han omöjligt vrida
omkring honom, och sedan han en längre stund förgäfves
försökt göra det med uppbjudande af alla sina
krafter, kom han till sin förvåning under fund med att
porten redan var uppläst. Det var på håret att han
vridit af det nya nyckelaxet. Mumlande en massa ovett
öfver tanklösa pigor och slarfvige bodbetjenter, var
han just i begrepp att stiga inom porten, då han hörde
en röst förtroligt tilltala sig; och när han vände sig
om, såg han en mörk gestalt skymta fram ur dunklet.
</p>

<p>
Det var Bisot. Han hade sett åldermannens fåfänga
försök att komma in under tak, sade han, och
<a id="page-129" class="pagenum" title="129"></a>
som han tyckte att det var upprörande att en gammal
aktad borgersman skulle behöfva gå gatorna omkring
utan att finna tak öfver hufvudet under natten, hade
han skyndat till hans hjälp. Om porten ej kunnat
öppnas, hade åldermannen kunnat få husrum öfver natten
i hans logis, som icke låg långt därifrån.
</p>

<p>
Åldermannen kände sig smickrad af så mycken
uppmärksamhet. Mottaglig som han för tillfället var
för hvarje vänlighet, kunde han icke nog hjärtligt uttrycka
sin tacksamhet, och frågade slutligen om icke
hans högt ärade vän, ehuru det redan var efter midnatt,
ville följa med honom in i hans rum för att vid
en pipa god knaster vidare utveckla sina åsikter om
den dåliga profiten af de inhemska manufakturerna och
nyttan af att endast lita på utländska kommissionärer
då fråga var om handelns och kreditens uppkomst.
</p>

<div class="centerpic end">
<img src="images/i129.jpg" alt="" /></div>

<div class="chapter">

<h2 class="chapter" id="chapter-0-8">
<a id="page-130" class="pagenum" title="130"></a>
<span class="centerpic"><img src="images/i130.jpg" alt="" /></span>
<br />VIII.
</h2>

</div>

<p class="first">
<span class="firstchar">D</span><span class="postfirstchar">et</span> var en vacker dag vid pass en vecka längre
fram i tiden. Man närmade sig midsommarshelgen
och landtfolket, som slutat sådden och
inte ännu börjat höskörden, hade mera ledigt att fara
in till staden med sina lass för att sälja sina laggkärl
eller sin säd på Norrmalmstorg eller sina finare landtmannaprodukter
utanför Jakobs kyrka. I synnerhet
på Regeringsgatan var det ett hojtande och ett skrikande,
som aldrig tycktes taga någon ände. Man kunde
vara frestad att tro att sekreta utskottet tagit sig för
att ställa till ett inbördes krig, om icke färdemännens
glada uppsyn gifvit till känna att deras rop endast var
ett sätt för dem att gifva luft åt sin glädje öfver att
komma till staden eller att visa sin mandom för stadens
vackra tärnor.
</p>

<p>
Hvad hade de för öfrigt att göra med krig och
sekreta utskott? Af sina grannar, som kanske för många
år sedan varit inne i staden, hade de måhända hört
– måhända inte – att kungen öfverlämnat makten
åt några visa män i stora allongeperuker. Och detta
<a id="page-131" class="pagenum" title="131"></a>
var troligen i det närmaste allt hvad de visste om
Sverige såsom stat betraktadt. Det var också nog för
dem; ty skulle ryssen eller dansken verkligen lägga
sig i staten Sveriges »domestika angelägenheter» fordra
t. ex. att rådsherrarne skulle bära franska modeperuker,
i stället för de yfviga allongeperukerna, skulle de nog
tids nog få lära sig hvad man ville att de skulle göra.
I nödfall »man ur huse», annars hvar sjette, femte eller
fjärde, allt eftersom faran kräfde. Och sedan leken
en gång börjat, skulle myrorna i sin stack aldrig kunna
gå mera blindt mot den farliga ström, som gjorde hål
i deras hus, än dessa larmande, hojtande svenska bonddrängar
skulle gå löst på ryssen.
</p>

<p>
I närheten af Tre Remmare låg vid den tiden ett
gammalt tvåvåningshus af sten. I stället för att längre
följa med folkströmmen kunna vi ju gå dit in.
</p>

<p>
Vi stanna i ett stort och ljust hörnrum med väggbeklädnad
af blå sammetsplys. Men denna var urblekt,
delvis till och med bortsliten, samt hade på vissa ställen
endast ersatts af det randiga lärftsfodret. Äfven fönsteromhängena
af blå sammet voro illa medfarna. Möblemanget
var i ett något bättre skick. Det stora bordet
i ena hörnet af rummet med sin stora förgyllda lejonfot
och duk af gul damast, kantad med blå silkesfransar,
samt de små förgyllda, gulklädda kullerstolarna,
den konstigt utsirade eldskärmen, den stora spiselmålningen
– svart tryck på hvit atlas – föreställande
evangelii förkunnande i norden, samt slutligen och
framför allt det lilla dyrbara i svart lackerade bord i
ena fönstersmygen, vid hvilket två fruntimmer för tillfället
voro sysselsatta med att tillverka spetsar och falbolaner,
antydde i sitt sammanhang att man verkligen
befann sig i en adelsfamilj af gamla tiden.
</p>

<p>
<a id="page-132" class="pagenum" title="132"></a>
Friherrinnan von Buddenbrock, som i sällskap med
sin vän fröken Liewen var som bäst sysselsatt där
inne med att bereda sig till det storartade firandet af
kungens födelsedag, skulle säkerligen, vid minsta antydan
om att något mankerade i fråga om polityr eller
förgyllning, med det mest förtjusande småleende försäkra
att min herre nog såg riktigt. Det var så!
Dessa möbler voro verkligen trasiga! Men dessa trasor
voro intressanta. Dessa tapeter t. ex., förr så dyrbara
och försedda med så många utländska mönster, voro
för henne en »frappante imitation» af Sverige, och,
enär hon framför allt ville vara svenska af gamla tiden,
hade hon därför valt detta rum, oaktadt dess förfallna
skick, till sitt eget.
</p>

<p>
Men vi skola icke skrämma de båda damerna med
våra stora stöflar, långa byxor, pomaderade hår och
kantiga åtbörder. Vi kunna ju icke en gång de trettiofyra
tempi, som fordras för att handtera vår hatt.
Låtom oss därför vara tysta och begagna oss af vår
osynliga tillvaro för att lyssna till deras samtal, under
det att de låta sina nålar flitigt raspa i sidentyget.
</p>

<p>
Så vidt vi våga döma, trots det väl anbragta sminket,
torde fröken Liewens ålder varit omkring trettio år,
snarare öfver än under. Om hon således icke längre
hade kvar all ungdomens fägring, voro hennes anletsdrag
likväl ännu ganska intagande. Mörka, blixtrande
ögon, en välformad näsa och en mun, som då hon log
– och detta gjorde hon långt ifrån sällan – visade
tvänne rader pärlhvita tänder, borde lätt kunna försätta
ett manligt hjärta i brand. Det var dock i synnerhet
hennes ståtliga växt och förnäma väsende samt allra
mest den stora förmögenhet, som hon fått i arf efter
sina föräldrar, som samlade de flesta rekryterna till
<a id="page-133" class="pagenum" title="133"></a>
<span class="centerpic"><img src="images/i133.jpg" alt="" /></span>
<a id="page-134" class="pagenum" title="134"></a>
hennes beundrareskara. Man hade länge undrat hvarför
hon icke funnit »den rätte». »Hon kan icke lida hymens
rosenbojor», tänkte hennes »uppvaktande» kavaljerer.
»Ett så charmant hufvud som hennes kan icke
trifvas med hvardagslifvets enformiga sysselsättningar
eller finna behag i hemlifvets lycka. Hennes oroliga
själ måste dagligen finna rörelse», skulle hennes kvinnliga
umgängesvänner hafva svarat. »Fröken Liewen»,
hette det på de politiska klubbarna – ty hennes förmögenhet
gjorde henne med eller mot sin vilja till ett
politiskt föremål – »fröken Liewen föredrager möståndet
och ägnar sina penningar, sin tid och sitt geni
åt fosterlandet. Tillsamman med sin goda vän friherrinnan
Buddenbrock anför hon »fruntimmershattarne»,
krigspartiet af det svaga könet – och en svår politisk
intrig är för henne mer än hela världens kärlek!»
</p>

<p>
Den som närmare kände henne visste att hon tidigt
förlorat sina föräldrar och uppfostrats hos aflägsna
släktingar, hvilka krusat för den rika arftagerskan och
låtit hennes vilja i allt vara rådande, hvarigenom hennes
af naturen fåfänga och nyckfulla sinne blifvit ännu mer
excentriskt. Nu hade den ene friaren efter den andre
anmält sig; men alla hade måst återvända med oförrättadt
ärende. En hade haft brist på geni, tyckte
hon, en annan haft landtliga later, en tredje för få anor.
»Hon kunde icke lida», hade hon en gång yttrat i ett
obevakadt ögonblick, »dessa ädlingar från provinsen,
hvilka den ena dagen lefde på rågbröd och hafresoppa,
drucko öl ur lerstop, snöto sig i rockskörtet och
spottade högt i taket och den andra dagen foro upp
till riksdagen och lekte gentilshommes, köpte sig broderade
rockar för partipengarna, dansade menuett på
de kungliga assembléerna, och ansågo sig nog goda
<a id="page-135" class="pagenum" title="135"></a>
för att anhålla om en ung dams hand, hvars kjortelfåll
de i själfva verket icke voro värdiga att ens hålla i,
än mindre kyssa.»
</p>

<p>
Dessa elaka ord, hvilka likasom allt elakt spredos
mycket fort, förbittrade de unga kavaljerernas sinnen.
Därtill bidrog äfven en nidvisa, som författats af en
anonym och som handlade om »Hönan, som ville lära
tupparna gala.» Den sjöngs på en mycket känd air,
och nu led den nyss så firade den smäleken att se sin
beundrareskara för hvarje dag glesna.
</p>

<p>
En kavaljer var henne likväl uppriktigt trogen i
alla lifvets skiften och denne var Laforme. »Han
hyste», hade han en gång sagt, »den djupaste respekt
och vördnad för hennes kvickhet och geni. Hon var
den snillrikaste kvinna under solen, och allt sedan han
haft den stora nåden att få samtala med hertiginnan
af Maine, hade han aldrig träffat någon dam, som
kunnat föra en konversation så snillrikt som hon.»
</p>

<p>
Den värde hofjunkaren tycktes också vara, tack
vare sin ihärdighet, på god väg att nå sitt mål och
varda ägare till det stora Stjernnäs. Det gamla ordspråket
att trogen kärlek vinner skulle därigenom på nytt
visat sin giltighet. Något visst förelåg ju inte, hvarpå
man kunde stödja sin spådom. Men ett eller annat
smådrag, så begärligt för ryktessmidaren hade dock
uppsnappats. Sminket, visste man, flöt icke mera ut
så lätt öfver hennes kinder, korsetten måste gång efter
annan göras vidare, kammarjungfrurnas fingrar kändes
allt mera klumpiga och tafatta, och ifrån att hafva
skämtat öfver allt som kunde få namn af kärlek och
äktenskap, hade hon plötsligt slagit om. Hon hade
till och med förklarat, till sin vän friherrinnans stora
förvåning, att kärleksberättelsen om »den asiatiska
<a id="page-136" class="pagenum" title="136"></a>
Banise eller det blodiga, men modiga Pegu» djupt
rört henne. Det hviskades också om att hon nyligen
skulle låtit någon af de yngre bland hofmännen i tydliga
ordalag förstå att fästningen, om än så svår att
storma, likväl icke vore ointaglig.
</p>

<p>
»Sakta, mon amie», inföll fröken Liewen lifligt, i
det hon fäste ögonen på friherrinnan och lät sina hvita
händer sjunka ned på broderiet, »pour le badinage bon,
pour le mariage non. Må han dö, som du säger, af
pur chagrin, men min hand får han aldrig.»
</p>

<p>
»Icke tänker väl mon ange continuera i sitt möstånd
så länge hon lefver? Laforme är ju en hygglig ung
man – af adel.»
</p>

<p>
»Hans farfar var ju kock! –»
</p>

<p>
»Malice; – hans träd<a class="fnote" href="#footnote-5" id="fnote-5">[5]</a> går tillbaka med sina rötter
till Frans I.»
</p>

<p>
»En ganska ledig konversation; men, mon Dieu,
hvilken kavaljer! Veklig, säflig – och lat i allt utom
i konversationen – slösaktig – dum.»
</p>

<p>
»Grand Dieu, med hvilken värme söta syster säger
allt det där», sade friherrinnan småleende; »den stackars
mannen måtte verkligen djupt hafva sårat dig på sista
assembléen?»
</p>

<p>
»A propos friare och fester» sade fröken Liewen
i det hon återtog sitt arbete, »har majestätet tagit någon
ny démarche mot Ulrika?»
</p>

<p>
»Han har yttrat sin höga disgrace öfver monsieur
le baron, för dennes uppträdande på hans sista s. k.
barnbal i Carlbergsparken, och hotat att sända honom
öfver till Finland. Hans »egen» grefvinna lär emellertid
snart återvända till hufvudstaden och hon torde vara
vårt bästa skyddsmedel.»
</p>

<p>
<a id="page-137" class="pagenum" title="137"></a>
»Sedan den där fatala aftonen, du minnes, då han
moquerade sig öfver mitt yttrande, att han kunde göra
sina romanresor med sina galanter ända intill hjärtat
af Chatelet i Paris, blott han upphörde att skänka
Ulrika sin höga uppmärksamhet, har han flere gånger
sagt, att han aldrig skulle glömma en sådan förolämpning.»
</p>

<p>
»Det är olikt honom att länge trifvas med dåliga
tankar mot sin omgifning. Han var ju mycket nådig
mot Henrik innan han for.»
</p>

<p>
»Blott några skämtsamma ord och ett vänligt
handslag, då Henrik förklarade på hans fråga, om han
vågade gifva sig ut på sjön under en så stormig och
mörk natt, att han ville trotsa hvarje oväder, när han
finge den nåden att öfverbringa Hans Maj:ts order till
trupperna att hålla sig redo för att tåga mot gränsen.»
</p>

<p>
»Blott min man, generalen, ville vara så obligeant
och slå dessa välsignade ryssar »en granda bataille»,
tillade hon tankfullt, »skulle jag vilja bjuda både Hans
Majestät och hela dess hessiska anhang på kalas.»
</p>

<p>
»Ja, och om jag vore karl», inföll fröken Liewen
lidelsefullt, i det hon fäste sina blixtrande ögon på sin
vän, »jag skulle gå till fots genom snödrifvorna ända
till Finland för att få deltaga i nederlaget på dessa
ryssar.»
</p>

<p>
»Inte sant! Våra krigskrokader voro ju förtjusande
på sista assembléen», återtog hon, i det hon
kokett vände en liten bandros mot friherrinnan. »Så
intagande flickor som Ulrika borde förmå alla mössor
att lämna fanan.»
</p>

<p>
»Ah, mon amie, tala icke om Ulrika!» svarade
friherrinnan med en min, som på samma gång utvisade
trötthet och likgiltighet. »Hon är ju icke mäktig af
<a id="page-138" class="pagenum" title="138"></a>
någon enda stor tanke. Ej en droppe von Hagedorn
flyter i hennes ådror. Såg du, par exemple, hennes
courtoisie för den där finske glopen för några dagar
sedan i Kungsträdgården. Hon negligerade ju totalt
vår aimable baron?»
</p>

<p>
»Nej, söta syster, jag dröjde så kort tid kvar och
är verkligen allt för litet curieuse att efterfråga namnet
på alla unga män som svärma här ... men att negligera
baronen var oförlåtligt.»
</p>

<p>
Nu öppnades dörren sakta på glänt och en kammarjungfru
stack in hufvudet och anmälde att monsieur
Laformes franske kammartjänare varit »där ute», för
att höra om hennes nåd friherrinnan var hemma. Men
hon hade sagt att friherrinnan var utfaren, hvarpå han
åter svarat att hans herre skulle komma åter kl. tre,
för att göra sin formliga visit.
</p>

<p>
»Det är ändå en särdeles artig man, denne hofjunkare»,
sade friherrinnan, då kammarjungfrun stängt
dörren efter sig. »Men han kan icke jämföras med
baron Meijersdorff, på hvilken man tydligen kan se
att han frequenterat le Beau Monde i Paris.»
</p>

<p>
»Såg mon amie, med hvilken grace baronen hälsade
då vi möttes i går i allén; – med hvilket utsökt
behag förde han icke sitt spanska rör! – Ja, ända
från bandrosen i hårpiskan till skospännet är han en
fullkomlig ädling.»
</p>

<p>
»Han är också af god och gammal adel», inföll
friherrinnan, i det hon upphörde med sitt arbete. »Hans
far, skall du veta, var en mycket förtjänt officer, som
ofta camperat tillsamman med min far, von Hagedorn,
och han själf saknar icke häller meriter. Om ryktet
talar sant, lär han hafva utmärkt sig för stor bravoure
i campagnen vid Rheinströmmen. Sedermera, då han
<a id="page-139" class="pagenum" title="139"></a>
tjänstgjorde vid regementet Deux-Ponts, lär han hafva
varit den skickligaste fäktaren vid regementet.»
</p>

<p>
»Äfven jag har hört detsamma och har svårt att
förstå Ulrika, som visar honom en sådan disgrace.»
</p>

<p>
»Han vågade ju till och med sitt lif för hennes
far den där aftonen, då det stora tumultet var på
klubben. – Jag kan aldrig tro annat än att Lagercrantz
hade sitt finger med i det spelet ... men därom
ville Buddenbrock aldrig höra talas. Då jag bad honom
akta sig för Lagercrantz, sade han alltid att denne
vore en tapper officer, som tjänat under gamle kungen,
och en sådan borde han alltid anse såsom en god
vän ...»
</p>

<p>
»Men, se här är ju Ulrika», afbröt hon sig, då
denna i detsamma inträdde. »Hvad du ser blek ut;
– en flicka med god éducation bör alltid söka att
hafva en jämn couleur.»
</p>

<p>
»Mig fattas intet», svarade Ulrika, i det hon lutade
sig ner öfver fröken Liewens sybåge.
</p>

<p>
»Du säger det där intet, i en så besynnerlig ton»,
sade fröken Liewen och såg upp på henne med en
frågande min; »jag ser att det icke är riktigt väl, mon
ange. Skall jag hämta litet ungerskt vatten?»
</p>

<p>
»Förlåt mig, min vördande mor, för min brist på
éducation», sade Ulrika med ett eget tonfall i rösten,
som antydde att det icke var första gången hon fick
denna förebråelse; »men jag hörde nyss en så ryslig
historia af Sara, som hon fått höra af monsieur Laformes
kammartjänare ...»
</p>

<p>
»Hvilket skvaller har Sara roat sig med nu igen»,
afbröt friherrinnan henne häftigt, i det hon antog sitt
vanliga stränga och högdragna utseende. »Säkert någon
borgarfru som tagit lifvet af sig vid Sillhofvet,
<a id="page-140" class="pagenum" title="140"></a>
för att göra sin man förtret, eller har måhända vår
lilla söta Clemence fått den farliga hundsjukdomen som
lär gå på landet?»
</p>

<p>
»Den unge kavaljeren, som Henrik presenterade
för oss i Kungsträdgården, lär i går eller i förgår
blifvit skjuten af baron – Meijersdorff.»
</p>

<p>
»Min son Henrik gör då aldrig annat än sottiser»,
sade friherrinnan likgiltigt, i det hon återtog sitt arbete.
»Kan du tänka dig, kusin», återtog hon, vändande sig
till fröken Liewen, »sådan löjlig idé att icke allenast
presentera den unge étourdin för mig utan äfven uppgöra
kusinskap mellan honom och Ulrika?»
</p>

<p>
»Redan första dagen han var i residenset lär den
unge finnen hafva öfverfallit några äldre officerare ...
och huru tölpaktigt bar han sig icke åt, då han i vår
närvaro var färdig att för ett blott raljeri draga
värjan.»
</p>

<p>
»Han är af gammal adel», invände Ulrika. »Henrik
sade att hans far och vår varit goda vänner och krigskamrater
under den stora ofreden.»
</p>

<p>
»Att tala om gammal adel, när frågan är om
Svenskesläkten» – friherrinnan ryckte på axlarna med
en åtbörd af förakt. »Ingen med det namnet kan uppvisa
fyra rena anor. Hans farfar hette som yngling
Carl. Hvad tjänst denne hade där ute vid kommissariaten
i Tyskland och Polen känner man icke så noga,
men att han hembragte en otrolig summa pengar, för
hvilka han – jämte dem han sedan vann på kaperierna
i Göteborg – kunde på gamla dagar köpa sig flere
stora gods i Sverige och bygga ett slott för att bevara
sina röfvade ägodelar, det vet man.»
</p>

<p>
»Och hans son, denne tölpens far», fortfor hon med
ett ironiskt leende, »hvilken sedan ärfde de röfvade
<a id="page-141" class="pagenum" title="141"></a>
<span class="centerpic"><img src="images/i141.jpg" alt="" /></span>
<a id="page-142" class="pagenum" title="142"></a>
ägodelarna, han var visserligen en ganska tapper officer,
som fäktade med stor bravoure i salig kungens campagner,
men ...»
</p>

<p>
Här tystnade hon tvärt, liksom något gammalt
minne plötsligt skulle fått makt med hennes tankar.
Först efter ett litet uppehåll, sedan hon med ett forskande
ögonkast på Ulrika och fröken Liewen öfvertygat
sig om att hon icke med sina ord förrådt någon
hemlighet, återtog hon:
</p>

<p>
»Så gjorde ryssarne descente på kusten och brände
godset. Allt som var röfvadt från den tyska adeln gick
upp i rök, hvilket ju icke var annat än en försynens skickelse.
– Hvad som sedan blef af hans änka, som var
en ofrälse, är mig alldeles obekant och indifferent –
voilà la toute histoire.»
</p>

<p>
»Det kan vara ära nog för den unge mannen,
tycker jag, att få mäta sig med en von Meijersdorff»,
sade fröken Liewen, i det hon återtog sitt arbete vid
stickbågen. »Om han icke fallit på platsen, hade han
fått lära sig att i framtiden icke förblanda en röd
sköld med en gyllene eller tvänne hoplänkade, glanshvita
vingar, nedåtvända, med tvänne skilda, svartgrå,
uppåtsträfvande.»
</p>

<p>
»Jag förstår icke, hvad min kusin menar med anspelningen
på vårt vapen», sade Ulrika, »men efter
hvad Henrik berättat, skulle hans förfäder bragt sig
upp med ära, förstånd och mandom till adelsståndet och
alltid visat sig som ärliga och redliga patrioter. Och
inte kan väl min vördade fru mor räkna som ett fel
att hela Svenskesläkten genom salig kungens långa
krig bragtes till fattigdom?»
</p>

<p>
»Men – mon ange – hvilken rodnad», skämtade
fröken Liewen. »Jag tror i sanning att den unga vildhjärnan
<a id="page-143" class="pagenum" title="143"></a>
varit på väg att väcka <em>mer</em> än medlidande hos
en viss dam.»
</p>

<p>
»Fy, kusin, hur kan du tala så, skulle jag så
mycket kunna glömma min börd? Men han är en ung,
artig kavaljer, hvilken är olik alla dessa, som endast
säga smicker hela dagen. För öfrigt vet min vördade
mor», tillade hon, »att jag afskyr dueller allt
sedan bror Henrik duellerade med långe Sparren vid
gardet.»
</p>

<p>
»Men hvem är han då, denne yngling, som väcker
ett så stort uppseende?» frågade fröken Liewen, som
under samtalets lopp blifvit mera intresserad af ämnet.
</p>

<p>
»Kusin såg honom säkert för några dagar sedan,
då vi promenerade på Nya Kungsholmsbron», svarade
Ulrika. – »Vi talade ju då om hans uppförande i
Kungsträdgården.»
</p>

<p>
»Ah! Ciel! – den unge mannen med det blonda
hufvudet – en ståtlig växt, en viss medfödd air, intressanta
anletsdrag – Ma petite har smak.»
</p>

<p>
»En boute-feu utan skick och seder!» inföll friherrinnan.
</p>

<p>
»Education skola vi gifva honom», svarade fröken
Liewen i skämtande ton, »och hvad hans heta blod
vidkommer, är ju den ystraste fålen ofta den bästa.»
</p>

<p>
»Ja, den bryter åtminstone halsen af den, som
skall tämja honom», skrattade friherrinnan.
</p>

<p>
»Se där kunna vi få höra närmare om händelsen»,
utbrast fröken Liewen, då dörren i detsamma öppnades
och hofjunkaren med sitt mest nobla leende
trippade fram mot de tre damerna.
</p>

<p>
Liksom han sett framför sig den utsöktaste pastej
på vildt, skyndade han under ett ständigt ordflöde att
föra den ena af fruntimrens händer efter den andra till
<a id="page-144" class="pagenum" title="144"></a>
sina läppar. Först sedan denna ceremoni var afslutad
och han fått tillfälle att göra ett par vackra pas öfver
Ulrikas långkoft, tog han omsider plats och kom i
hvila.
</p>

<p>
»Ah, min friherrinna», började han å nyo, »hvad
det är fägnande att se er vid bonne santé. – Jag
är alldeles förvirrad; men à propos, kan jag berätta
för mes dames en lustig passage ... Ja, jag är så charitable
att genast vilja stilla er nyfikenhet», tillade han,
i det han kastade en smäktande blick på fröken Liewen.
»Kunna mina damer tänka att den lilla finska björnungen
har duellerat i dag på morgonen!»
</p>

<p>
»Ute på malmen?»
</p>

<p>
»Det var så bestämdt från början, men hinder
kommo i vägen ... enfin, det skedde vid Broströms
värdshus på Djurgården.»
</p>

<p>
»Han vardt ju svårt blesserad?» inföll Ulrika med
en röst, som hon förgäfves sökte gifva en ton af likgiltighet.
</p>

<p>
»Afbryt mig icke! – Man hade kommit öfverens
att slåss på värja ... värjan är en ädlings vapen,
<em>mitt</em> älsklingsvapen – men man bestämde sig till slut
för pistol. Meijersdorff sköt först. Han mankerade ...
bom! ... så sköt den unge mannen ... nej: c’est à dire,
först sköt den unge mannen ... Ah, parbleu ... ja,
pardon, mina damer, men denne monsieur Lemartin
hos franske ministern, där jag nyss haft äran déjeunera,
gaf mig en så förtjusande lefverpastej och där var en
så magnifik Frontignac. Ah, parbleu, hvilken god
smak på det vinet ...!»
</p>

<p>
»Men duellen, ... duellen!»
</p>

<p>
»Jag och baronen voro först på platsen, och det
dröjde en god stund innan vår motståndare infann sig;
<a id="page-145" class="pagenum" title="145"></a>
hans sekundant kom icke tillstädes. Det skulle vara
Henrik, hörde jag, men han hade måst hastigt afresa
till Finland.»
</p>

<p>
»Min son måste resa i högst angelägna ärenden»,
sade friherrinnan, i det hon såg ut genom fönstret.
</p>

<p>
»Enfin ... jag hade varit nog omtänksam att låta
min kammartjänare föra med sig en liten korg med
några färska ägg, en bit parmesan och några flaskor godt
Bacharach och vi uthärdade därför morgonkylan som
goda kamrater tills en ny sekundant kunde anträffas.
Det blef unge Wrede som fanns i närheten.»
</p>

<p>
»Vill min herre vara så charitable och snart stilla
vår nyfikenhet», sade fröken Liewen. »Vi dö eljes af
denna förfärliga sjukan.»
</p>

<p>
»Enfin – som sagdt – den unge mannen sköt
först och mankerade ... så sköt baronen och mankerade.
Vi satte nu i fråga om affären, som ju ändå gällde
ett blott lappri, borde continuera. Den unge mannen
declarerade genast att han ej hade något mot baronens
person och hoppades därför att baronen skulle säga
detsamma och icke en annan gång mankera honom på
hälsningen. Det dependerade således af baronen och
af baronens sekundant, som var jag, att decidera hur
länge saken skulle räcka. Den först nämnde förklarade
att han icke hade något emot den unge mannens
person, men han hade andra skäl till att fortsätta. Den
unge mannen begärde att få veta dessa skäl, men de
sades vara hemliga. Duellen vardt alltså continuerad
och nu sköt baronen den unge mannen.»
</p>

<p>
»Men endast helt doucement i vänstra armen» –
tillade han, då han såg att Ulrika icke tycktes väl
upptaga den skämtsamma ton, hvarmed han omtalade
händelsen – »och sedan följdes vi alla åt till Lusthusporten
<a id="page-146" class="pagenum" title="146"></a>
vid bron, där vi tömde några vänskapsskålar,
för att skölja ner allt groll. Den unge mannen hade
stora skäl att fira en glad dag. Han hade, som jag
sedan fick höra, samma morgon fått höra att han skulle
få lyfta ett större arf.»
</p>

<p>
»En hop förtretliga processer, kan jag tänka», inföll
friherrinnan. »Sådana äro vanligtvis det enda arf,
som barn nu för tiden få efter sina föräldrar.»
</p>

<p>
Medan Laforme fortfor att tala vidt och bredt
om hur han fått kännedom om denna arfshistoria och om
arfvets storlek, efter hvad man gissningsvis antog, allt
under det han anställde sina betraktelser öfver det
sätt, hvarpå den lycklige arftagaren efter all sannolikhet
skulle komma att förstöra det samma aflägsnade sig
friherrinnan och Ulrika i ett inre rum. När han därför
efter en stund händelsevis kom att se sig om, märkte
han till sin förvåning att han befann sig ensam med
fröken Liewen. Att detta icke gjorde honom vid sämre
lynne, kunde man klarligen skönja på den själfkära
min, hvarmed han granskade sin frisure i spegeln och
lagade till rätta sin toupet.
</p>

<p>
»Ack, min fröken», sade han, i det han gjorde
sin röst ännu mera smäktande, »att en hel vecka sakna
edert sällskap är värre än att stå i halsjärn på Packartorget.»
</p>

<p>
»Min herre, vet att jag är ond på er sedan den
sista picniquen, då ni liknade mig vid en affallen ros
utan törnen. Jag hade i sanning god lust att visa att
det är svårare att plocka en sådan ros än min herre
tror.»
</p>

<p>
»Ah, belle Henriette, litet brutet är ju snart förlåtet!»
</p>

<p>
»Allt skämt är likväl icke anständigt; – och tystlåtenhet
<a id="page-147" class="pagenum" title="147"></a>
<span class="landscape"><img src="images/i147.jpg" alt="" /></span>
<a id="page-148" class="pagenum" title="148"></a>
framför allt», tillade hon, i det hon varnande
höjde fingret. – »Denna har min herre glömt.»
</p>

<p>
»Mon Dieu, tystlåtenhet, hvilken osmaklig ragout
gör icke den tillsamman med kärleken ... må vår
mun tala vårt hjärtas språk ...»
</p>

<p>
»Känner min herre den unge mannen som duellerade
med baronen?» afbröt honom fröken Liewen,
utan att låtsa förstå hvarthän han syftade eller hans
smäktande ögonkast.
</p>

<p>
»Visserligen känner jag honom något litet», svarade
Laforme med ett öfverlägset leende, då han
märkte fröken Liewens allvarliga min ... »Det säges
att han velat äta upp porcelainskräftorna i garneringen
kring laxmajonäsen hos Sparrens för några dagar
sedan ... men –»
</p>

<p>
»Hör på! Han måste befallas till den kungliga
assembléen!»
</p>

<p>
»Quelle caprice! – Hans maladresse och kantiga
åtbörder skola jaga bort alla damer af condition.»
</p>

<p>
»Låt detta vara min ensak! – Ulrika intresserar
sig för honom. – Om baronen bortskickas till Finland,
måste majestätet finna något annat hinder i sin
väg. – Ni förstår?»
</p>

<p>
»Certainement! Men om skogens son icke lånar
sig till en dylik komedi?»
</p>

<p>
»Hviska honom i örat, att en viss fröken, som
intresserar sig för honom, önskar det.»
</p>

<p>
»Ni, min fröken –?»
</p>

<p>
Fröken Liewen kunde inte annat än le åt sin kavaljers
häpna uppsyn.
</p>

<p>
»Ja, hvarför inte! Nu kan Ni få tillfälle att taga
revanche med <em>edert</em> älsklingsvapen – men – raillerie
<a id="page-149" class="pagenum" title="149"></a>
à part – det var ju om Ulrika som det var fråga ...
jag litar alltså på er zèle och er tystlåtenhet», afbröt
hon sig, då hon i detsamma hörde friherrinnans steg i
rummet bredvid, och återtog sitt arbete.
</p>

<p>
Samtalet fortgick sedermera en stund mellan hofjunkaren
och de tre damerna. Det handlade nu för
det mesta om tillredelserna till den kungliga assembléen
och om franske ministerns, S:t Severins, stora
middag för sina vänner några dagar senare, hvilken
sistnämnda i synnerhet intresserade Laforme, som icke
nog varmt kunde framhålla de förtjänster i gastronomin
och trancherkonsten, som ministerns köksmästare
monsieur Lemartin, städse lade i dagen.
</p>

<p>
Assembléen åter intresserade damerna mera. Det
hade lång tid förflutit sedan någon dylik fest ägt rum
på hofvet. Drottningen tyckte mera om att fördjupa
sig i studiet af de heliga böckerna och det föregående
århundradets kyrkofilosofer än att åskåda menuetter
och contradansar. Äfven kungen älskade föga
större samkväm.
</p>

<p>
Man visste ännu icke säkert om hans födelsedag
skulle firas med assemblé eller om »festiviteten», såsom
Laforme sade, »skulle utgöras af procession, predikan,
oratorium, skådespel eller bankett». Emellertid
berättades det man och man emellan att komedianterna
vid Bollhuset fått nådig befallning att hålla sig
i ordning och att hofskräddaren förfärdigat dyrbara
dräkter åt dem. Denna nyhet hade skingrat många
farhågor och under de senaste dagarna hade brodernålarna
i staden varit i ständig rörelse.
</p>

<p>
I öfverensstämmelse med tidens sed var Laforme
ganska skicklig att föra dylika nålar. Han kunde
sticka ett vackert kantbroderi till styfkjorteln eller
<a id="page-150" class="pagenum" title="150"></a>
rynka till en prydlig falbolan, lika flinkt som någon
yrkesbrodös. Och han var icke nödbedd, då han därigenom
oftare fick tillfälle att fägna sina ögon med
åsynen af la belle Henriette, än han eljes kanske
skolat få. Först sedan man intagit »thé à l’anglaise»
och Ulrika tvänne gånger spelat Laformes sista air
på klavecinen, fann han tiden vara inne att aflägsna
sig. Det var också »gäspdags», tyckte friherrinnan.
</p>

<div class="centerpic end">
<img src="images/i150.jpg" alt="" /></div>

<div class="chapter">

<h2 class="chapter" id="chapter-0-9">
<a id="page-151" class="pagenum" title="151"></a>
<span class="centerpic"><img src="images/i151.jpg" alt="" /></span>
<br />IX.
</h2>

</div>

<p class="first">
<span class="firstchar">D</span><span class="postfirstchar">et</span> var konung Fredriks sextiondesjette födelsedag.
Redan länge hade förberedelser gjorts
för att värdigt kunna fira densamma. Och
nyhetsjägarne hade varit på flitig jakt efter underrättelser
om allt det underbara och storartade som festen
skulle komma att framte. Mången läcker kalfstek –
för att icke ännu mer blotta yrkeshemligheterna
– hade, till husfaderns stora ledsnad, satts på spettet
för deras skull. Många blickar, värda konungariken,
hade deras möda att samla upplysningar om den stundande
kungliga assembléen inbragt dem.
</p>

<p>
Deras berättelser gränsade ock till det underbara.
Mäster Precht, visste några omtala, hade under en hel
månad varit sysselsatt med att förgylla och bättra upp
ornamenten i det gamla kungshuset. Hofkonterfejaren
Schröder, som så skickligt lyckats »afkonterfeja» 5
riksråd och 6 presidenter, hade haft ett ofantligt arbete
med att sätta det gamla, bofälliga huset ett i sådant
skick, att det kunde mottaga den lysande samling
gäster som väntades. Och när dagen för festen slutligen
<a id="page-152" class="pagenum" title="152"></a>
vardt känd, när man kunde säga »i öfvermorgon»
eller »i morgon blir det», så visste alla människor
hvad detta »det» betydde. Hela Stockholm var i rörelse.
När man slutligen kunde säga »i afton», upphörde
man till och med att tänka både på riksdag,
politik och sekreta utskott.
</p>

<p>
De unga fröknar, som varit så lyckliga att inbjudas
på festen, hade troligtvis icke på länge fått en
blund i sina ögon af pur otålighet. De hade uttömt
hela sin uppfinningsförmåga för att narra sig till mera
tyg till roben och styfkjorteln. Ja, många sömmerskors
heder hade måst löpa sin kos för deras tårar
och böner att göra styfkjorteln några alnar vidare, än
det mera anständiga mått af fyra och en half alnar, som
yppighetsförordningen föreskref, tillförsäkrade dem.
</p>

<p>
Den enda af alla hufvudstadens invånare, hvilken
icke gladde sig åt högtidligheten, var kanske kungen
själf. Öfver hufvud taget älskade han icke stora
assembléer, och detta både för dansens skull och för
kortspelets, hvilket han rent af afskydde.
</p>

<p>
Utom denna motvilja mot assembléer i allmänhet,
tillkommo för dagen några särskilda ledsamheter, som
bragt hans annars goda lynne ännu mer ur jämvikten.
</p>

<p>
Dagen hade varit en fullkomlig olycksdag för
honom. Bland andra förtretligheter hade den vackra
Xismenes död kanske gjort det obehagligaste intrycket.
Hvad det hade varit för lif och rörelse mellan
Djurgårdens ståtliga ekar! Ett prasslande, ett hoppande,
ett flyende att hinna undan, öfverallt hvart
man vände ögat. Muntert ljudande skall af trumpeter
och valdhorn hördes på afstånd. Med spänd uppmärksamhet
stodo jägarne i skogsbrynet, lyssnande
<a id="page-153" class="pagenum" title="153"></a>
efter de väntade älgarna. – Då kommer ett doft brus,
ett sakta stönande djupt inne i skogssnåren. Det lät
som då vårfloden bryter sig fram genom den sega
flodisen. I vida kretsar banar det sig väg genom
skogen. Brakande höras träden gifva vika medan dånet
och stönandet blifva allt starkare.
</p>

<p>
Älgarna närma sig. Pass på, jägare, där ner på
slätten! Vildt och förtvifladt är språnget på den unga
älgkalfven, då han flåsande störtar sig fram ur skogsbrynet.
Hjärtat klappar högt hos jägarne, där borta
bakom de högstammiga ekarna. Deras ögon stirra
på det flyende målet, handen hvilar på fängpannan,
andedräkten hämmas. Gif akt! – Nu är den flyende
inom skotthåll, tätt följd af den stora svärmen af jakthundarna. –
</p>

<p>
Kungens öga strålar af glädje vid denna syn.
Han är icke längre endast den godmodige gubben
med de slappa dragen. Jägaren och soldaten ha tagit
befälet öfver konungen. Men hvarför skjuter han då
icke »den fördömte kerl». Jo – Pang! – Det blixtrar
till mellan grenarna – en bom! Så förargligt.
Den unga älgkalfven löper ju oskadd förbi genom
skyttarne. Det är Xismene, den vackra Xismene,
drottningen bland alla jagthundarna i det stora hundslottet
vid Carlberg, kungens egen hund som ligger
där i stället, drypande i sitt blod.
</p>

<p>
Ursinnig af vrede lät kungen genast sluta jakten,
och då jägarne vid de muntra signalerna samlade sig,
anställde han ett häftigt förhör, för att utröna hvem
som gjort det olyckliga skottet. Det visade sig då att
det var baron Meijersdorff som var den skyldige. Denna
upptäckt hade varit nära att försätta kungen i ursinne,
då Meijersdorff till följd af sina efterhängsna frieriförsök
<a id="page-154" class="pagenum" title="154"></a>
till fröken Buddenbrock, för hvilken konungen på
senare tiden fattat en allt starkare lidelse, korsat hans
intimaste planer.
</p>

<p>
»Beim Teuffel, baron, att hafva en äkta David
Bars, en bössa utan like, och uppföra sig som en sådan
klåpare» sade han och vände honom tvärt ryggen,
hvarpå han gaf en puff i ryggen på sin hoffalkenerare
liksom han velat säga att han skulle riktigt förstå hvad
han menade. »Men det är slut med det ädla jaktnöjet
i Sverige, mäster Björn», tillade han efter en stunds
tystnad, »falkarne dö ut och, Gott im Himmel, det
finnes ju snart icke en enda god bössa norr om Östersjön.»
</p>

<p>
Men detta var på långt när icke allt. Den brynta
surkålen till middagen hade icke smakat väl. De stekta
ostronen hade varit skämda, och hvad som var mest
förtretligt, det trefliga aftonsamkvämet hos grefvinnan
Casselstein hade måst försakas för assemblén, kanske utbytas
mot ett religiöst samtal med drottningen, späckadt
med bibelparaleller från Locenius eller någon annan
af hennes älsklingsförfattare. –
</p>

<p>
Klockan fem skulle festen taga sin början. Den
skulle inledas med en prolog, till hvilken den populäre
skalden Andreas Hesselius Americanus författat verserna.
Därpå skulle följa skådespel och maskerad,
hvarefter festen skulle afslutas med dans.
</p>

<p>
En dubbel rad af soldater var redan bildad från
Riddarholmsbron upp mot stora trappan. Gästerna,
som samlats i riksrådet Creutz’ hus vid bron,<a class="fnote" href="#footnote-6" id="fnote-6">[6]</a> vandrade
i lysande grupper på den mattklädda gångbanan
mellan deras led. Det var ett öfverflöd af förbindliga
<a id="page-155" class="pagenum" title="155"></a>
ordvändningar, snillrika infällen, förtjusande ögonkast
mellan de stolta kavaljererne i de guldbroderade röda
och bruna rockarna och damerna i de vida styfkjortlarna
med sitt famnslånga släp. De hvita perukerna
lutade sig med det utsöktaste behag mot de genomskinliga
florsslöjorna, bakom hvilka man tyckte sig
skönja den skönaste hy och de mest blixtrande ögon.
Välformade ben i hvita silkesstrumpor gjorde så
sirliga steg, de skimrande skospännena blänkte så
gladt i solskenet, de små fruntimmersskorna med sina
röda klackar, trippade så lätt på det mörkblå klädet,
under det att det lysande tåget rörde sig upp för trappan
till kungshuset. Det ena hurraropet efter det
andra skallade från folkmassan som trängdes på sidorna.
</p>

<p>
»En skön linhätta den där junkern har» hördes en
röst bland åskådarne.
</p>

<p>
»Ja, nu kunna de sprätta med dem», svarade en
annan, »men när de äro döda låta de vackert bli, ty
ingen får hädanefter svepas med peruk – eller hur,
madam Närsynt?»
</p>

<p>
Den tilltalade var en välfödd matrona, som fåfängt
sökt göra sig tillräckligt smal för att kunna tränga sig
fram mellan soldatleden. I stället kom hon nu i vägen
för den talande, som var ingen mindre än själfva slaktaremästaren
Zachris Flåberg.
</p>

<p>
»Sakta madam, sa’ bonden till märren. Skall hon
tränga om kull en hederlig borgare, bara för att få se
på sådana här utklutade komedianter? – Nej, se bara
hvad de sprätta med benen, det käns ackurat hela
glitterverket som man fått lök i ögonen.»
</p>

<p>
»Det ordet hördes att det kom från mäster själf det!»
– hördes nu en annan röst strax bredvid falla in. –
<a id="page-156" class="pagenum" title="156"></a>
»Undan nu kärringar, med och utan kjortlar, när skeppar
Pust lägger bi.»
</p>

<p>
Inom ett ögonblick hade skepparens starka armar
gjort en öppning i folkmassan nog vid för att både
han och hans vän slaktaren i allsköns maklighet, skulle
kunna åse härligheten.
</p>

<p>
»Hvad säger bror om så’nt spektakel?»
</p>

<p>
»Hvad jag säger? Jo jag säger» svarade denne
med ett bredt grin – »att tacka vet jag Stina Flink,
då hon dansar Branickulan på förgylda råttan!»
</p>

<p>
»Det var ett sant ord af mäster» inföll nu madamen,
som för ett ögonblick åter lyckats tränga sig
fram och ville ställa sig in hos sin farlige granne.
</p>

<p>
Skepparens solbrända, skäggiga anlete lutade sig
ned öfver henne med ett obeskrifligt illmarigt uttryck,
hvarefter han lugnt och varligt makade henne ett långt
stycke åt sidan.
</p>

<p>
»Vet hon madam» sade han efter fullbordad gärning,
»hon är lika dum som ett sprucket flatstrandsostron.
Hvad är väl detta spektakel annat än ett
lappri, som förvänder ögonen på kvinnfolken? Nej,
tacka vet jag långt där borta vid världens ände ser
hon, där jag senast var, där var det så godt om guld
och silfver att dessa s. k. ädla metaller voro liksom
runstyckskringlor för en bagarprins. – Oxar, hästar
och andra fyrfota djur körde man med kedjor af rödaste
guld.»
</p>

<p>
»Nej, hvad säger skeppar Pust?»
</p>

<p>
»Jo, och alla kor hade brokiga silkessläp i stället
för svans – för att nu inte tala om hönsen och de
andra flygfäna, som bespisades med bara guldkorn.»
</p>

<p>
»Å kors!» sade madamen undrande, – »är det
långt till det landet?»
</p>

<p>
<a id="page-157" class="pagenum" title="157"></a>
»Just inte nästegårdsväg, sa’ kärringen peka’ på
månen.»
</p>

<p>
»Nej, tyst nu junker storljugare och låt mig få en
titt. – Ser han inte hur det lyser och blänker om
dem där borta på trappan. Ack hur kloke och förståndige
se icke kavaljererne ut och hur sköna äro
icke kvinnfolken! Liksom det icke skulle finnas så mycken
vishet och skönhet här i landet, som det fans guldkorn
där borta vid världens ände – har man väl hört
maken?»
</p>

<p>
»Jo för böfveln i våld, mamma lilla! De vise
männen och de sköna damerna handskas också med
sina små guldkorn, som om de bara voro kråkor och
höns.»
</p>

<p>
»Mamma kan han vara själf mäster skeppare! Och
akta sig vackert att tala om, som han gjorde i går,
att han ville vrida om nacken på alla höns och sprätthökar,
för jag är icke alltid så dum som jag gör mig.»
</p>

<p>
Slutet af meningen försvann i det allmänna sorlet.
Festtåget var slut och folkmassan böljade långsamt
fram öfver den förut afstängda delen af torget mot
gamla kungshuset. –
</p>

<p>
Det var ett riktigt haf af ljus som strömmade
gästerna till mötes, då de höga glasdörrarne till festsalen
öppnades. Längst fram höjde sig där en mattklädd
plan, scenen för det blifvande skådespelet. Fonden
utgjordes af ett blått sammetsdraperi öfversålladt
med guldarabesker och guldcrepiner. På sidorna stodo,
i stället för kulisser, tolf höga piedestaler, rikt förgylda
och på hvar och en af dem hvilade en gudinna,
iklädd en dräkt af siden och flor i blandade färger,
broderadt med guld och silfver. Bakom dem åter
höjde sig balkonger, rikt draperade med broderade
<a id="page-158" class="pagenum" title="158"></a>
sammetstäcken. Här hade musiken, bestående af pukor,
trumpeter och flöjter, sin plats.
</p>

<p>
Själfva salen slutligen, hvilken upplystes af skenet
från stora, mångarmade silfverljuskronor, var klädd
med tapeter i skiftande färger. Här hade de inbjudna
åskådarne intagit sina platser på de utsatta bänkraderna.
</p>

<p>
Nu kommer festtåget! Vid en på samma gång
liflig och skrällande musik inträder den kungliga cortègen,
företrädd af romerska riddare i stora allongeperuker
och nätta spatservärjor, samt slutande med
ett led af till morianer utklädda flickor i korta styfkjortlar,
bärande solfjädrar i händerna.
</p>

<p>
Under åskådarnes underdåniga bugningar delar sig
festtåget på båda sidor om de kungliga personerna,
som taga plats längst fram i salen, och konungen gifver
tecken till festens öppnande. –
</p>

<p>
Först höres en ensam flöjt uppstämma några klagande
toner, under det att det blå förhänget långsamt
höjer sig, blottande för åskådaren ett leende landskap
med djupblå, klar himmel, sollysta fält och gula orangelundar.
I förgrunden hvila Bacchus och Pomona på
en bädd af blommor och murgröna. Musiken tilltager
så småningom i styrka. Äfven den smattrande trumpeten
blandar sina ljud med de klagande flöjterna.
</p>

<p>
Ändtligen vakna de slumrande gudamänniskorna till
lif och se sig undrande omkring åt alla sidor öfver
den lysande syn, som möter deras blickar. De skynda
sig till Olympen för att omtala för Mars och Venus
hvad skönt jorden nu åter synes framalstra i gudarnes
förra boning, det gamla Manhem.
</p>

<p>
Så falla pukorna in. Ett tungt rassel och dån
höres närma sig bakom scenen. En vagn, skimrande
af guld och glittrande stenar, inskjutes af en skara
<a id="page-159" class="pagenum" title="159"></a>
slafvar, hvilka hållas fångna med rosenkedjor af sköna
cupidoner. Ofvanpå vagnen hvilar en underbart skön
kvinna. Det är Venus, som håller den stridslystne
Mars bunden i sina rosenkedjor. Där hon far fram,
väcker ett blomsterregn till lif, alla de »tillåtna lustbarheter»,
som den fredssälle kung Fredriks lyckliga
regering för med sig.
</p>

<p>
En allmän hänryckning griper åskådarne. Ett så
storartadt och på samma gång djuptänkt skådespel har
icke varit gifvet sedan Stanislaus Leczinsky, under de
sista krigsåren, gästade hufvudstaden. Man kan icke
nog prisa anordningarnas skönhet.
</p>

<p>
Men klingande fanfarer påkalla på nytt uppmärksamheten.
Vid tonerna af en munter kontradans inträda
Atlas, Europa, Asia, Afrika och Amerika och
omgifva gudinnans vagn. I fonden höjer sig på en
molnsky det svenska riksvapnet, uppburet af tvänne
lejon, af hvilka det ena, såsom den tidens krönikeskrifvare
berätta, »kastade oräkneliga nådeblickar öfver
land och vatten medan det andra ljungade med sina
kringstrålande ögon mot fienden».
</p>

<p>
Nu höll musiken upp och Venus deklamerar:
</p>

<div class="poem-container">
  <div class="poem">
    <div class="stanza fraktur">
      <p class="verse">”Hwad Carol war i strid, kung Fredrik är i friden,</p>
      <p class="verse">Hwad Fredrik är i frid, kung Carol war i striden</p>
      <p class="verse">En maklös konung Carl i själfwa fejden war</p>
      <p class="verse">I frid kung Fredrik dock sin like icke har.</p>
      <p class="verse">Kung Carl den tolfte war i alla krig den störste</p>
      <p class="verse">Hwad är då uti frid kung Frederik den förste?</p>
      <p class="verse">Hans ålder, wishet och hans dygd samt hjältemod</p>
      <p class="verse">De wittna att han ock ej rörs af sämre blod –</p>
      <p class="verse">Blott konung Carols namn kund’ fägnad med sig föra,</p>
      <p class="verse">Kung fredrik äfwenwäl det samma mäktar göra.</p>
    </div>
    <div class="stanza fraktur center">
      <p class="verse">– – – – – – – – – – – – – –</p>
    </div>
    <div class="stanza fraktur">
      <p class="verse">Ho undrar då om wi all rädsla från oß slå</p>
      <p class="verse">När wi deß födslofest med wördnad skåda få</p>
<a id="page-160" class="pagenum" title="160"></a>
      <p class="verse">All ungdomsblygsel will från wåra hjärtan swinna</p>
      <p class="verse">Så stor är glädjen wår, när wi den nåden winna</p>
      <p class="verse">Att se den sälla dag, wår konungs födslostund</p>
      <p class="verse">En fägnad, som rätt far från hjärtats inre grund</p>
      <p class="verse">Gud tänkte ock på dig! och uppå huldarika!</p>
      <p class="verse">Han glömme icke oß att wi med er tillika</p>
      <p class="verse">Må äga Himlafrid och således få därnäst,</p>
      <p class="verse">Hwad som för er och oß kan wara allra bäst!</p>
      <p class="verse">Gud skydde Riksens Råd och alla Swea Ständer</p>
      <p class="verse">Gud sägne ock enhwar i alla Rikets länder!</p>
      <p class="verse">Gud hjälpe oß i krig! Gud hägne oß i frid</p>
      <p class="verse">Och skänke oß med dig en högst behaglig tid.”</p>
    </div>
  </div>
</div>

<p class="noindent">
Femtio morianer, efterträdda af Bacchus med ett
rikt följe af bacchanter och satyrer, kringbjödo nu förfriskningar,
bestående af likörer och andra kostbara
drycker, under det att de senare afsjöngo glada dryckesvisor.
</p>

<p>
Första delen af festen var slut och gästerna drogo
sig till de inre rummen, medan salen ställdes i ordning
för dansen.
</p>

<p>
Alla uttömde sig i loford öfver mäster Langlois’
skicklighet, som framtrollat så många vackra saker.
Konungen hade återvunnit en del af sitt goda humör,
och drottningen visade sig synnerligen nådig mot den
lycklige poeten för de drag af gudfruktighet, som
han så väl förstått att lägga in i sina snillrika vers;
»hvarigenom han gjort sig förtjänt af», sade hon »att
i framtiden vara ihågkommen, då något pastorat blefve
ledigt».
</p>

<p>
»Hvilken förtjusande peruk Pomona hade!» sade
fröken Liewen, i det hon tog friherrinnan Buddenbrock
under armen och förde henne till ett litet kabinett vid
sidan af festsalen.
</p>

<p>
»Ja, den var i sanning makalös – och så väl och
<a id="page-161" class="pagenum" title="161"></a>
<span class="landscape"><img src="images/i161.jpg" alt="" /></span>
<a id="page-162" class="pagenum" title="162"></a>
naturligt hennes ansiktsfärg sedan var anlagd – Entre
nous! Hon måste bestämdt känna till den nya oljemasken,
som Laforme beskref för oss i går afton att
damerna i Paris lägga på ansiktet om kvällen, för att
få karminen att falla bättre ut.»
</p>

<p>
»Ah! – superbt! – men se där vår farlige
Argus!» utropade fröken Liewen afbrytande, i det hon
kokett vinkade med solfjädern åt en kavaljer att taga
plats bredvid dem vid ett af spelborden.
</p>

<p>
Det var en medelålders man med egendomliga,
fast tilltalande anletsdrag: en ovanligt hög, bakåtlutande
panna, en hög, krokig näsa och stora, utstående ögon.
Hans lutande gång och tafatta bugning påminde icke
om den artige »hofbussen», men den öfverlägsna minen
tydde icke dess mindre på den erfarne världsmannen.
</p>

<p>
»Verserna voro ju förtjusande, min bäste hofsekreterare»,
sade friherrinnan, i det hon artigt vände sig
mot honom.
</p>

<p>
Hofsekreteraren svarade endast med en ny sirlig
bugning.
</p>

<p>
»Hvilken blygsamhet! – men ni är så bortskämd
af smicker och courtoisie, att ni ej förstår mitt uppriktiga
beröm.»
</p>

<p>
»Tro icke att det är därför att vi ängslas för
någon ny Argus» inföll fröken Liewen skrattande,
»som vi anhålla att få beundra Er, monsieur Dalin.»
</p>

<p>
»Mina damer anse sig således hafva skäl för sitt
beröm?» svarade den tilltalade i lågmäld ton. »Alla
äro nu för tiden icke lika lyckliga. – Tyvärr var
det icke jag, namnsdagspoeten», fortsatte han, i det
han satte sig vid bordet och bläddrade i en kortlek,
»som nu borde komma i åtanke utan en långt värdigare
Apollobroder.»
</p>

<p>
<a id="page-163" class="pagenum" title="163"></a>
»Alltid lika anspråkslös, men säg mig då, en
<a id="corr-46"></a>confiance, hvarför tillhör vår store poet alltid minoriteten?»
</p>

<p>
»Ack, min nådiga fröken, det är ju en riktig samvetsfråga
för Argus – men hvad skall man väl göra,
då majoriteten endast gör sottiser?»
</p>

<p>
»Artigt sagdt mot oss, damer af partiet, af vår
artigaste hofman; – men à propos majoriteten, hör
man något nytt om kriget?»
</p>

<p>
»En naiv fråga till en poet», svarade Dalin skrattande,
i det han ledsagade sitt skratt med en häftig
rörelse på skuldrorna, »vi som endast tänka på sång
och kärlek. – Sådana förtjusande små hattar, som
sitta instuckna under den lilla bröstrosetten – under
själfva hjärtat! Man kunde ju vara färdig att ändra
hela sitt politiska program för lyckan att få vidröra
en dylik talisman.»
</p>

<p>
»Tyst Ni, herr Näsvis!» sade friherrinnan, i det
hon slog åt honom med solfjädern. »Men där kommer
ju vår charmante general Stenflycht; han skall tala om
det som Ni icke vill säga oss. – Icke sant, herr general»,
fortfor hon, vänd till den inträdande, en gammal
krigare med stel hållning och kärfva anletsdrag, »vi
skola ju snart drifva ryssen från Östersjön?»
</p>

<p>
»Vill blott Gud vara neutral, skall det vara en
bagatell», svarade generalen, i det han vred upp sina
knäfvelbårar och tog på sig en bister uppsyn. – »Men
man talar och skrifver nu för tiden om så mycket som
aldrig blir af ...»
</p>

<p>
»Mig synes», invände Dalin med sin egendomliga,
lågmälda röst, »som borde vår svenska Simsons väl
mycket afrakade hår ännu en tid få växa till, innan
man förde ut honom i vapenskramlet.»
</p>

<p>
<a id="page-164" class="pagenum" title="164"></a>
»Tunnor attan, hvarför så?» svarade generalen
med hetta. »Är då icke hvar och en af oss lika god
som tio ryssar?»
</p>

<p>
»Om våra bröder och män icke vilja tåga ut»,
inföll fröken Liewen med ett förtrytsamt ögonkast på
Dalin, »för att hämnas den olycklige Malcolm Sinclairs
blod och fånga dessa afskyvärda ryssar, skola vi kvinnor
göra det.»
</p>

<p>
»Stolta ord, men värdiga en svensk dam», svarade
Dalin bugande. »Det är väl kännedomen om dessa
tänkesätt bland det sköna könet, som gör de flesta
desertörerna bland oss.»
</p>

<p>
»Ja, för tunnor attan, mina nådiga damer», inföll
generalen med ett belåtet grin – »få ryssarne att desertera,
ha, ha, ha ... för böfveln i våld en god idé
– bättre än vår illustre generals, som han förtrodde
konungen.»
</p>

<p>
»Le brave de la faction? ... vår charmante landtmarskalk? ...»
</p>

<p>
»Ja, för tusan, han och ingen annan. Hans Maj:t
frågade honom nyss, hvar han hade sin plan för den
tillämnade campagnen. – ’Här, svarade han», och
gjorde en åtbörd mot hufvudet. »<em>Här!</em> – för tunnor
attan, som det någonsin skulle funnits något <em>där</em>.»
</p>

<p>
»Ja, hvem skulle väl kunnat tro något sådant!» sade
Dalin med ett sarkastiskt leende, som narrade hela
sällskapet i högljudt skratt. Generalen, som missförstod
orsaken till deras munterhet och trodde den låg
i hans berättarkonst, började att berätta historien på
nytt, då en ung kavaljer inträdde i rummet med baron
Meijersdorff under armen.
</p>

<p>
<a id="page-165" class="pagenum" title="165"></a>
»Är kriget redan förklaradt, efter så mycken munterhet
råder» frågade han friherrinnan.
</p>

<p>
»Nej! tyvärr», svarade denna som icke tagit del
i munterheten. »Allvarliga tankar trifvas icke med tomt
ordprål – men må Gud förlåta mig», fortfor hon lidelsefullt,
»skulle jag icke i tio år vilja utstå alla afgrundens
kval, om vi blott kunde få krig mot dessa ryssar och
tillfälle att hämnas på detta föraktliga folk.»
</p>

<p>
»Ack, min friherrinna», skyndade sig baron Meijersdorff
att infalla, »jag för min del skulle gärna för
samma ändamål underkasta mig samma kval i hela
tjugu år.»
</p>

<p>
»Men, mitt herrskap», invände Dalin med låtsadt
allvar, »om vi nu förklara krig mot Ryssland och
blifva slagna och i grund förstörda, hvilket angenämt
passetemps under de där tio eller tjugu åren!»
</p>

<p>
»Ah, min herre», afbröt friherrinnan honom med
värdighet. – »Man skulle dock i sådant fall hafva
visat hela världen vårt mod ... vi skulle hafva befriat
oss från den nesa, med hvilken vi hittills krupit för
det sämsta af alla folk. – Ni, min baron», tillade hon,
då Meijersdorff vördnadsfullt böjde sig ner och kysste
hennes hand, »Ni är en sann, en verklig ädling ...»
</p>

<p>
En rörelse bland den samling kavaljerer, som
stängde dörren till festsalen, åtföljd af hviskningen,
att konungen var i antågande, tystade orden, som friherrinnan
hade på tungan, och kom baronen att resa
sig upp.
</p>

<p>
»Jag ville sätta upp alla våra ordenshemligheter<a class="fnote" href="#footnote-7" id="fnote-7">[7]</a>
mot en lumpen niodalerssedel», sade Dalin till sin
granne medan de, bugande för konungen, drogo sig in i
<a id="page-166" class="pagenum" title="166"></a>
festsalen, där dansen nu tog sin början, »att den
skräflaren Meijersdorff aldrig varit närmare en lycklig
bête. – Gumman kan emellertid säga som
salig Fontenelle, då en ung flicka kysste hans sekelgamla
hand: ’ack, sade han, om jag varit tjugu år
yngre!’»
</p>

<p>
Kungen hade ändtligen återfått sitt goda lynne.
Utan att fästa sin uppmärksamhet vid någon viss person,
räckte hans välvilliga leende till för alla. Han var
synbarligen stadd på en af sina sedvanliga ronder, för
att, som han sade, se efter om något vackert villebråd
råkat i drefvet. Och det var därför som han
med en viss orolig nyfikenhet kastade sina blickar öfver
de bugande grupperna, för att se efter om icke
bakom de främre leden dolde sig någon blyg, ungdomlig
skönhet, eller kvardröjde orörligt på samma ställe, för
att kunna uppfatta de bugandes anletsdrag, då de reste
sig upp. Följde man hans matta, glåmiga ögon, såg
man huru de glänste till af förtjusning, då de förstulet
smögo sig ned till den välformade fotvristen,
som den sköna ägarinnan så behagfullt förstod att blotta
utanför den broderade styfkjortelskanten, under det att
hon gjorde sin mest ärbara nigning för majestätet.
</p>

<p>
I ett sådant ögonblick af belåtenhet och njutning
var det som han händelsevis kom att titta åt sidan
och upptäckte friherrinnan Buddenbrock, för hvilken
baronen som bäst gjorde sin hyllning. Ingenderas åsyn
kunde vara angenäm. Den ena af dem var mor och
en envis och oböjlig mor till den unga dam, för hvilken
han på sista tiden fått ett så pressant tycke, och den
andre sades vara hennes gynnade friare.
</p>

<p>
I och för sig betydde väl detta ej så mycket, men
därtill kom att friherrinnan djupt förolämpat honom i
<a id="page-167" class="pagenum" title="167"></a>
ett samtal rörande detta ämne. Och om han än var
otillgänglig för alla varaktigare intryck, kunde likväl
minnet af dylika små misshälligheter länge gro inom
honom.
</p>

<p>
En molnsky lade sig också genast öfver hans anletsdrag.
Han fattade hofmarskalken Düben häftigt
i armen och sade sakta, men dock tillräckligt tydligt
för att kunna fattas af de kringstående:
</p>

<p>
»Sannerligen tror jag inte att vår stolta, vår nådiga
friherrinna öfvar sig som fédrottning till vår nästa
assemblé.»
</p>

<p>
»Snarare då som Valkyrian eller vilda skogskungens
maka, som såg sin gamle älskare vid ljussken
och fann honom på nytt vara en yngling», svarade
Düben i samma ton. –
</p>

<p>
Svaret, som hänsyftade på en nyligen timad kärlekshistoria,
roade kungen synbart, och han gaf också
sitt nöje luft i ett högljudt skratt. Ledd som det tycktes
af en hastig ingifvelse vände han sig om och gick
rakt på föremålet för deras samtal. Stelt och högdraget,
med minen af en drottning, gjorde friherrinnan,
omgifven af sina beundrare, sin undersåtliga reverens.
</p>

<p>
»Det gläder mig att se er redan återställd efter
den lilla förkylningen på Carlberg», började kungen i
det han med ett vänligt småleende besvarade hennes
hälsning. – »Af ert utseende kan man förstå att det
gamla ordstäfvet är sannt, som säger att lidandet föryngrar
understundom. Ni har, beim Gott, embellerat;
man föryngras när man lider!»
</p>

<p>
Ett nästan omärkligt drag af ironi smög sig öfver
friherrinnans anlete, i det hon svarade:
</p>

<p>
»Ers Majestäts höga välbehag är liksom en lifgifvande
<a id="page-168" class="pagenum" title="168"></a>
källa, vid hvars blotta åsyn en trogen undersåte
känner sig som ung på nytt.»
</p>

<p>
»Mein lieber Gott! jag en källa?»
</p>

<p>
Kungen skrattade så att han blef alldeles röd i
ansigtet.
</p>

<p>
»Men apropos! Har Ni säker vakt kring djurgården
så att inte villebrådet skjutes bort af krypskyttar?»
</p>

<p>
»Ers Majestät talar i gåtor» – sade friherrinnan
med en viss skärpa i rösten, »och täcktes icke onådigt
upptaga om jag icke fattar dess helt säkert djupa
mening.»
</p>

<p>
»Beim Gott! Den som ursäktar sig han anklagar
sig ... men, potz Donner, jag lofvar er tystlåtenhet.
Ni skall få höra att jag vet allt!»
</p>

<p>
»Det har gladt oss», fortsatte han vänd till baron
Meijersdorff, »att se oss omgifna af god och vacker
adel, som inbördes ingå allianser. Ert val, Meijersdorff,
kan därför icke annat än vinna vårt välbehag. – Men
Potz Donner hade vi inte trott att det var för vår
sköna guddotter, lilla fröken Ulrika, som man lade sina
nät, men Meijersdorff har fått en ful vana på senare
tiden, han siktar på ett och skjuter på ett annat ...
Vi vilja emellertid förlåta för denna gång och uppdrar
nu åt er vår sekreta beskickning till general Buddenbrock
i Helsingfors. – Ni, min friherrinna,» tillade han
i allvarlig ton »bör ej glömma, att om än Fredrik söker
vinna den sköna dotterns kärlek, vördar han, konungen,
likväl icke mindre barnets oskuld.» –
</p>

<p>
»Hvarje tvifvel härutinnan skulle vara en förolämpning
mot hela mitt kön», svarade friherrinnan, ur stånd
att längre råda öfver sina känslor.
</p>

<p>
»Potz Donner, min fru» utbrast kungen, som just
<a id="page-169" class="pagenum" title="169"></a>
hade vändt sig om för att gå, »denken Sie dann nach
med hvem Ni talar?»
</p>

<p>
»Må det aldrig kunna sägas», svarade friherrinnan
lugnare, i det hon fäste en stolt blick på honom, »att
en von Hagedorn glömt hvem som sitter på våra stora
kungars tron.»
</p>

<p>
»Jag finner att man icke häller är rädd för krig
inom landet», svarade kungen »men vi skola minnas
det vid fredsslutet.»
</p>

<p>
Med dessa ord fattade han Düben under armen
och aflägsnade sig hastigt, utan att bevärdiga hvarken
friherrinnan eller de andra damerna med sin vanliga
hälsning.
</p>

<p>
Den förstnämnda kastade en stolt, nästan föraktfull
blick efter honom. Därefter vände hon sig till
baronen och sade på franska, i det hon mottog hans
arm: »Förhänget är fallet, låtom oss skynda till menuetten!»
</p>

<p>
I den stora festsalen hade dansen länge sedan
tagit sin början. Det var ett skimrande ljushaf, fullt
med glittrande förrädiska skär i form af strålande skönheter.
Den ena lysande toiletten öfverglänste den
andra i dyrbarhet och prakt. Framför allt var det
den långa roben, som vid denna tid utgjorde måttstocken
på ägarinnans smak och konstsinne. Nedhängande
i fylliga veck öfver den vida styfkjorteln, smög sig det
tunna, skiftande tyget i den samma förföriskt upp kring
den hvalfiskspända korsetten, för att slutligen fångas
midt för hjärtat i en bukett af konstgjorda blommor.
</p>

<p>
Nu börjar den andra turen i anglaisen. Sprittande
af lif och glädje följa de klara flöjttonerna hvarandra
i ständigt staccato, förstärkta i omkvädet af en kraftig
treklang från valthornen. Damer och kavaljerer ordna
<a id="page-170" class="pagenum" title="170"></a>
sig på hvardera långsidan af salen. Så falla äfven
pukorna in. Med högburet hufvud och värdig hållning
samt med handen hvilande på värjfästet närmar sig
kavaljeren med trippande steg sin dam. Hans diamantprydda
skospännen glittra, då han gör sina konstfulla
pas på det bonade golfvet. Nu vänder damen
sitt vackra hufvud, öfversålladt med juveler och spetsar,
mot honom. Hvita, välformade armar med fint formade
handlofvar sticka fram ur de med kostbara
spetsuppslag och broderier kantade ärmarna, då hon
med behagfullt koketteri fattar roben, för att höja den
tillräckligt mycket för att få tillfälle att visa styfkjortelns
vackra kantbroderi och de små rödklackade skorna.
</p>

<p>
Hon fattar kavaljerens hand. Ett småleende sväfvar
på hennes läppar, då de byta plats i chaînet.
De nätta marongerna, hvilka likt en krans af kulörta
lockar nedhänga från hennes pudrade hår, följa, skiftande
i alla regnbågens färger, hufvudets rörelser.
</p>

<p>
Men det är icke så mycket det enskilda paret, som
frambringar den storartade anblicken. De skiftande
brokadtygen, den glänsande silkesväfven med dess
bruna och röda färgskiftningar bryta sig på ett så
underligt sätt mot de hvita hufvudena och de glittrande
juvelerna bilda en så vacker färglek, att man tycker
sig liksom se ett helt tidehvarf på en gång passera
nöjets tempel.
</p>

<p>
Denna förtjusande tafla af artig belefvenhet, af
glädje och ungdomsfriskhet aflockade till och med den
kritiske Dalin ett utrop af beundran.
</p>

<p>
»En charmant anglaise», sade han till sin vän Carl
Bonde, som stod bredvid honom i fönstersmygen. »En
havannapris vore dock som manna i öknen i detta
dammoln.»
</p>

<p>
<a id="page-171" class="pagenum" title="171"></a>
»En ringa önskan», svarade denne, i det han upptog
sin briljanterade snusdosa. – »Men nys nu ej för
högt – vår vackra granne kunde tro att kanonerna
redan hördes från S:t Petersburg. Men se, där kommer
fröken Liewen från de inre rummen – gif akt
på med hvilken förtjusande doux-sourir hon vänder
sig mot den danske ambassadören. – Och en sådan
coiffure!»
</p>

<p>
»Allas vår Laforme passar icke på sin hönsomelette
– men den är nog redan något vidbränd ...
</p>

<p>
Nej, där är han ju! Så viktig han ser ut – helt
visst någon ny möss-intrig.»
</p>

<p>
»Hvem är vår vackra frökens celadon i dag?»
återtog Bonde efter en stund, då Ulrika, förd af Svenske,
passerade dem förbi. »Se med hvilken viktig min Laforme
närmar sig dem. Men, mon Dieu, den andre
slår icke Chamade vid första anfallet. – Ah, min
junker, vore det någon annan än vår godmodige vän,
hade ni säkert att vänta er ett godt värjstyng innan
morgonen.»
</p>

<p>
»Det synes vara en allvarligare courtoisie i fråga.
– Mannen är en djärf best, som vågar att rusa mellan
vargen och fåret.»
</p>

<p>
»En haltande liknelse – Meijersdorff varg, eh
bien! – men flickan ett får? – Se med hvilken grace
hon för sitt vackra hufvud. – Men à propos vargar,
tror mon ami att vår store politiker där borta skall
äga mod att genomdrifva kriget?»
</p>

<p>
»Kanslipresidenten?»
</p>

<p>
»Ja visst.»
</p>

<p>
»Gyllenborg går aldrig öfver Rubicon i någon
fråga – men låtom oss lämna plats för de unga tu
och i stället utforska hvad kanslipresidenten kan hafva
<a id="page-172" class="pagenum" title="172"></a>
att säga Lagercrantz. Det vore, ma foi, intressant att
veta, hur fåfängan och ärelystnaden bära sig åt när de
hämta stöd af hänsynslösheten och ränksmideriet.»
</p>

<p>
På sista tiden hade lyckans gudinna visat Svenske
i rikt mått sin gunst. I duellen med Meijersdorff hade
han sålunda endast fått sin arm helt lindrigt sårad.
Efter några få dagars förlopp var såret alldeles läkt,
tack vare den salva som Lars tillredt af venetiansk
tereak, torr bockblod, svafvel, stötta kräftsjärtar och
svintänder, en salva som för öfrigt, enligt Lars’ bestämda
försäkran, var af den egendomliga art, att den
ägde förmåga att ersätta blodets kraft i människokroppen.
</p>

<p>
Genom sitt oförskräckta uppförande under duellen
hade Svenske vunnit ett visst anseende bland de
unge adelsmännen. Och då han, tack vare biskopens
kloka åtgärder, fått lyfta sitt lilla arf, nödgades
han ej längre helt och hållet undvika deras nöjen. Han
hade till och med hos mäster Langlois inhämtat de
oundgängligaste maneren för en man af värld.
</p>

<p>
Att denne hufvudstadens förnämste smakdomare
icke fåfängt förspillt sin möda, såg man tydligt redan
denna afton. Till och med fröken Liewen lät sig föras
af den finske ynglingen i kontradansen, hvarunder hon
sagt honom i förtroende att hon beundrade hans vackra,
artiga åtbörder och väl afmätta steg. Hon hade visserligen
sett något hemlighetsfull ut, då han, djärf af hennes
förtroende, berättat för henne, huru han, utan att ana
det minsta, plötsligt fått den länge efterlängtade fänriksfullmakten
och på samma gång befallts till den
kungliga assembléen. Och han hade icke begripit
det allra minsta, då hon förklarat att hon »nästan var
på väg att dö af skratt», då han uttalat sin förmodan
<a id="page-173" class="pagenum" title="173"></a>
att det icke gärna kunde vara någon annan än kungen
som sändt honom den.
</p>

<p>
Men hvad betydde väl, hade han tänkt, alla
de sottiser som han helt säkert gjort sig skyldig till
– och en sådan måste denna gissning hafva varit –
då han fick föra Ulrika i anglaisen och sedan ostörd
samtala med henne där borta i fönstersmygen. Och
lyckan tycktes vara ömsesidig, att döma af den unga
damens kärleksfulla blickar.
</p>

<p>
»Kusin tycker således», sade Ulrika, i det hon
lät sina ögon kokett halka öfver solfjäderskanten, »att
edra landtliga fester i Åbo voro angenäma.»
</p>

<p>
»Ja, på sätt och vis, kusin.»
</p>

<p>
»Då damerna fingo sitta hela kvällen och suga på
sötmjölksost och hallonsylt, om de icke ville springa
enkleken. I sanning det roligaste tycke, jag någonsin
hört», tillade hon med ett hjärtligt skratt.
</p>

<p>
»Kusin måste finna ett särdeles nöje i att skämta
öfver våra gammalmodiga vanor i Finland. – Jag
sade ju endast att man var mera otvungen då man
kände alla och umgänget endast var mellan vänner.»
</p>

<p>
»Bättre och bättre! ... Man bör fara från Stockholm
till Tälje, för att söka sig stort umgänge! ...
Men, à propos umgänge», ändrade hon sig, då Svenske
icke syntes böjd att skämta, »är min krigskusins blessyr
läkt nu? – Och har ej vår baron utbedt sig att få
göra en ny?»
</p>

<p>
»Det där var ju endast en bagatell! Om icke
min tjänstgöring hindrade, skulle jag anhålla om en
ridtur i kusins angenäma sällskap för att visa att jag
är fullkomligt återställd. – När skola vi företaga den
där utfärden till Liljeholmen för att leka enkleken?»
fortfor han skrattande.
</p>

<p>
<a id="page-174" class="pagenum" title="174"></a>
»Ah! Ciel! ... skulle kusin Liewen säga! Nu kan
man verkligen höra att kusin dragit nytta af edukationen.
– Men hvarför skall alltid tjänsten hindra?» tillade
hon i naiv ton. – »Alltid talar kusin om krig, kosacker
och tjänstgöring, liksom monsieur Laforme om
politik, turkar och ryssar. – I sanning två angenäma
kavaljerer, som jag råkat ut för denna afton.» – »Nå,
hur var det nu min herre», afbröt hon sig, då Laforme
i detsamma närmade sig »står den ottomaniska porten
ännu öppen för oss, eller har den elaka ryssen stängt
den?»
</p>

<p>
Laforme besvarade icke frågan, utan anhöll, under
det han gjorde en den sirligaste bugning, att få föra
balens drottning till hennes fru mor, hvilken väntade
i galleriet.
</p>

<p>
»Ja-ja», suckade Ulrika, i det hon släppte Svenskes
arm, »ni hör ordern, kusin, och vi fruntimmer måste också
lyda signalerna. – Således, min herre, vår lösen
vare: Liljeholmen ... Men låt se kusin» tillade hon
i det hon med ett oefterhärmligt uttryck af värdighet
och förnämhet fattade Laformes hand »att ni då icke
mera tänker på de små rara kusinerna med sötmjölksost
och hallonsylt.»
</p>

<p>
Svenske hann ej besluta hur han skulle svara, då en
butter röst väckte honom ur hans tankar.
</p>

<p>
När han vände sig om befann han sig ansikte mot
ansikte med general Stenflycht.
</p>

<p>
»Tunnor attan, unge man», utbrast denne, i det han
ställde sig bredbent framför honom, »de där styfkjortlarna
synas mig enkom gjorda att hålla oss karlar på
afstånd, ha, ha, ha! Och ändå sträfva dessa trollsländor
att på allt sätt draga oss, fattiga syndare, till
<a id="page-175" class="pagenum" title="175"></a>
<span class="centerpic"><img src="images/i175.jpg" alt="" /></span>
<a id="page-176" class="pagenum" title="176"></a>
sig. – Det är naturens ständiga lek: draga till sig
och stöta bort.»
</p>

<p>
Svenske ursäktade sin tankspriddhet så godt han
kunde. Han var första gången på hofvet och hade så
mycket att beundra, lysande dräkter och sköna damer.
</p>

<p>
»Raggen må ta’ deras galna klädbonader», afbröt
honom generalen vresigt, »såg jag icke i går på Norrbro
en prästdotter som gick och spatserade i en vid
sidenrob à queue trainante, som det lär heta på rustkammarspråket,
och detta så att smutsen stänkte omkring
henne. – Och då jag kom hit i afton, gick där
icke en sådan där lång utstyrd räkel mot mig, som
jag tog för själfva landtmarskalken. – Nå, hvem tror
mans min unge vän att det var? – Jo – en assessor.
– En skrifsudd och lagvrängare i entoilage-manchetter
och med två betjänter i husarlivré med silfver på
mössorna bakefter sig. – Skulle just gått an i salig
kungens tid! – Men, tunnor attan, det är andra tider
vi lefva i nu under detta skrifvarväldet!»
</p>

<p>
Svenske önskade generalen allra minst till Blåkulla,
men då ett tillfälle att undkomma icke infann
sig, nödgades han åhöra en utförlig redogörelse öfver
generalens uppfattning om partierna i landet, huru han
brukade bota rosen i sitt sjuka ben genom att bära en
skinnpung med tysk såpa kring halsen, hur man i
Preussen lagt sig till med järnladdstockar i stället för
sådana af trä o. s. v.
</p>

<p>
Och när Svenske sent omsider befriades från sin
plågoande, hade friherrinnan och Ulrika redan lämnat
festen.
</p>

<div class="centerpic end">
<img src="images/i176.jpg" alt="" /></div>

<div class="chapter">

<h2 class="chapter" id="chapter-0-10">
<a id="page-177" class="pagenum" title="177"></a>
<span class="centerpic"><img src="images/i177.jpg" alt="" /></span>
<br />X.
</h2>

</div>

<p class="first">
<span class="firstchar"><span class="prefirstchar">»</span>H</span><span class="postfirstchar">vad</span> hon såg liknöjd ut», sade Svenske för sig
själf, under det han gick upp till sitt rum i
härberget. »Men hvad är det att bry sig
om. Mina drömmar kunna ju aldrig blifva verklighet ...
Hennes småleende var likväl förtjusande.»
</p>

<p>
Han stannade i trappan och stirrade tankfull mot
månskenet, som föll in genom de dammiga fönsterrutorna.
– »Dock, tusen gånger nej! det får ej ske!
– Någon gång måste det sluta. Jag har ingen rätt att
fordra hennes uppmärksamhet. Hon må gärna skratta
åt min kärlek ... men hon får ej bli för mig annat än
en vacker bild ...»
</p>

<p>
Det var med denna föresats, som Svenske slöt
sin dag. Om han sedan ändrade sig och gjorde upp
några nya kärleksplaner för de kommande dagarna,
torde detta hafva skett i drömmens land.
</p>

<p>
Då Svenske vaknade omtalade nämligen Lars att
hans herre fört »ett rysligt lefverne» under sömnen
och flere gånger ropat ett fruntimmers-namn, hvilket
efter den nya drömboken icke gärna kunde föra något
godt med sig.
</p>

<p>
<a id="page-178" class="pagenum" title="178"></a>
Antingen nu drömboken verkligen spådde sant
eller Lars hade säkrare grund för sitt siareskap –
allt nog, det onda, som skulle komma, lät icke länge
vänta på sig.
</p>

<p>
Biskopen hade icke varit riktigt nöjd med Svenskes
uppförande från den dag, då han erfor hans intresse
för fröken Buddenbrock, hvilken dam enligt biskopens
åsikt bort vara för Svenske liksom den förbjudna frukten
för det första människoparet, alldenstund hon tillhörde
det motsatta partiet. Det hade uppstått allt häftigare
strider mellan den nyss så foglige ynglingen
och den kanske något för stränge biskopen, hvilka
strider slutat med att Svenske nästan helt och hållet
upphört att besöka honom. I stället kom han att allt
oftare sällskapa med Laforme, Meijersdorff och andra
unga män af hattarna, hvilka med allt gevalt sökte
locka honom öfver till partiet. Under vanliga förhållanden
hade detta icke varit svårt, då han både af
natur och böjelse drogs åt de krigiska, handlingskraftiga
männens sida och icke åt de fredsälskande mössornas;
men frändskapsbanden voro starka denna tid
och han hade därför icke ens tänkt på att bryta med
sin gamle vän och välgörare.
</p>

<p>
Med de nya vännerna lefde han ett allt annat än
dystert lif. Han hade nyligen intagits i ett illustert
ordenssällskap, där Dalin var själen. Icke sällan gick
man från middagen hos den ene ordensbrodern till soupern
hos en annan. Svenske var icke minst välkommen i
sin egenskap af rival till Meijersdorff, hvars heta blod
ännu lättare än förut kunde bringas i jäsning. Några
vidare förvecklingar dem emellan uppkommo dock icke,
då baronen, som i själfva verket endast ville profva
sin styrka på oerfarna ynglingar, hade fått en afgjord
<a id="page-179" class="pagenum" title="179"></a>
aktning för Svenskes kallblodighet och skjutskicklighet.
Tack vare friherrinnan Buddenbrocks försäkringar betraktade
han honom icke häller såsom sin rival, trots
den påtagliga uppmärksamhet, som Svenske på sista
tiden visat Ulrika.
</p>

<p>
Nästan sig själf ovetande hade sålunda Svenske
på samma gång trädt under krigspartiets fanor, som
han allt tätare omspunnits af kärleksgudinnans förrädiska
skimmernät. Han var icke häller fri från en viss portion
själfkärlek och öfvermod, då han, tack vare sina
framgångar, börjat uppskatta sitt eget värde. Den
omsorg hvarmed han blåste bort dammet från sina
spetsmanschetter och utslätade dessa i yppighetsförordningen
så strängt förbjudna »Agremens poins d’Espagne»,
tydde på att steget till den cirklade hofmannens
krets och vanor icke längre var så svårt att uttaga
för honom som några månader tidigare.
</p>

<p>
Han förde Laforme under armen, hvars tal synbart
intresserade honom, under det att de långsamt
promenerade uppför Drottninggatan. Enligt den instruktion
som den förre fått af fröken Liewen, sökte
han på allt sätt underblåsa Svenskes vaknande böjelse
för Ulrika; och han gjorde sig icke häller samvete af
att öfverskrida densamma. Svenske fick icke allenast
veta att det var Ulrika, som önskat hans närvaro på
den kungliga assembléen, utan äfven att ryktet om
den förestående förlofningen mellan henne och baronen
var fullkomligt ogrundadt. Hennes far hade från början
varit emot detta parti. Familjen Buddenbrock hade
icke mer än partipengarna att lefva af och hvad baronens
arf vidkom, visste en hvar att det sväfvade lika
högt öfver molnen som Schulenbergs hessiska pension.
I framtiden hoppades friherrinnan att få ärfva en rik
<a id="page-180" class="pagenum" title="180"></a>
morbror i Holland. Det var troligen detta arf, hvilket
ryktet förstorat till millioner, som baronen fikade efter,
– så vidt hans kurtis icke, såsom andra påstodo,
snarast orsakades af fåfängan att vilja kallas konung
Fredriks rival. »Emellertid», slutade Laforme, »är
flickans mor lika exorbitant förtjust i honom, som
flickan själf – hvilken kallar honom en mauvais plaisant
– är trött på hans sällskap – som hon också
visat med en och annan korg.» –
</p>

<p>
De hade nu hunnit till Wredeska huset, där franske
ministern, S:t Séverin, hade sin bostad och dit de ärnade
sig. Ministern skulle nämligen midt i Julivärmen
gifva en af sina lysande middagar för de svenska vänner,
hvilka de hotande ryktena om ett snart stundande
fredsbrott förmått att utbyta trefliga landtgods mot
hufvudstadens heta och osunda stengator.
</p>

<p>
Den ena vagnen efter den andra med betjänter i
lysande livréer hade redan stannat vid ingången till
ministerns bostad. Många af gästerna voro därför samlade
i försalarna, då Svenske och Laforme inträdde.
Om några minuter skulle hofmästaren med högviktig
min förkunna att borden voro serverade.
</p>

<p>
Men – underligt att omtala – den stora råbocken,
festmåltidens pièce de résistance, var ännu icke färdigstekt,
hvilket oangenäma faktum förskaffade köksmästaren
ett förfärligt hufvudbry. Mäster Lemartins röda
anlete tycktes utsvetta riktiga blodsdroppar, då det
sken framför den klara sprakande spisellågan nere i
köket. Och för hans lifliga åtbörder och blixtrande
ögonkast sprungo underkockar, sockerbagare, tårtbagare,
stekvändare och diskerskor som om de varit från vettet.
</p>

<p>
Stekvändarne voro isynnerhet föremål för hans
vrede, därför att de icke passat på de i fem rader hängande
<a id="page-181" class="pagenum" title="181"></a>
<span class="centerpic"><img src="images/i181.jpg" alt="" /></span>
<a id="page-182" class="pagenum" title="182"></a>
stekarna: – ett stort vildsvinslår och en rå
bock, för att icke tala om kapuner, kycklingar, unghöns,
dufvor, änder o. s. v., hvilka under flere timmar
undergått en jämn och enligt alla konstens regler afpassad
stekning.
</p>

<p>
Förmiddagen hade varit så vacker; allt mera förföriskt
hade den blå himmeln frestat kökspojkarnes
unga sinnen, så att deras nyfikenhet till slut tagit öfverhand
öfver pliktkänslan. Och när det första orätta steget
var taget, gick det lätt med det andra. Den stora
spaniefararen vid Skeppsbron hade slutligen förjagat
den svaga återstoden af pliktkänsla och det var först
då de märkte mästerkockens förgyllda käppknota och
snäfva peruk skymta fram mellan ett par sockerbalar
ner på skeppsbron, som de anat början af den katastrof,
som nyss timat och som, hvad grundligheten
vidkom, haft få föregångare. Emellertid hade rättvisans
skipande försenat stekarnas uppsättning en hel
timme, och en hel timme på en sådan dag var i mäster
Lemartins ögon mera värd än ett helt lif för en stackars
stekvändare.
</p>

<p>
»Sacre bleu, icke nog», ropade han med sin franska
brytning, för femte eller sjätte gången börjande samma
föreläsning –, i det han drog af sig sin hvita mössa
och genomfor det svettiga håret med fingrarna, »icke
nog att steka kött som att koka kött. Det skall, par
Dieu, hafva sin goda rundliga tid, för att få den mörhet,
som gör det bra för hälsan, så att det fördelaktigt
inverkar på lifslängden, på vätskornas jämvikt och
temperament. – Vet han, le petit», fortsatte han – i
det han tog på sig sin mest förkrossande min i det
han vände sig mot en af stekpojkarne, som gjorde grimaser
bakom en af de störres rygg – »dessa dumdryga
<a id="page-183" class="pagenum" title="183"></a>
krämare, i hvilkas kök han påstår sig varit,
veta, morbleu, icke hur lång tid, som åtgår för att
steka en simpel kalfsida. – De vilja härma de store
och öfverlasta sina bord med rätter, som kosta mycket
pengar – men, Dieu me damme! – har jag icke
smakat på dem och sämre mat har väl aldrig en
simpel månglare från Montmartre ätit under fastan. –
– Tillagad af ovana händer, säger han? – Nå det
var då sant ...» »Och på vanligt svenskt vis», fortsatte
pojken, som såg att smickret gjorde verkan, »herr
munsiör tänkte jag aldrig på ...»
</p>

<p>
»Milles graces, skulle tro det; ingen kan säga att
mäster Lemartin ej förstått att tillaga en rôti och en
rôti de plus excellente. – Men tacka vet jag Paris»,
fortsatte han med en suck, i det han på nytt torkade
svetten ur pannan. »Ah, nom de Dieu! Det är en
stad för hela världen; alltjämt nya såser, okända ragouter
– icke endast kött och bara kött; nej själfva
benen mjukas upp och göras till de smakligaste rätter
– ack ja, min bäste vän – mon cher ami Marin! ...
Han förstod le métier! – Dagligen en soppa på tuppkammar
åt sin höge herre, le duc, och dessemellan
omelette på karptungor; ty dessa anrättningar, bör
ni veta, voro hans herres favoriträtter.»
</p>

<p>
»Hvilka kostade honom dagligen hundrade sådana
där écus och slutligen bara lifvet», inföll pojken. »Ja
den historien har mäster berättat för oss många gånger
förut ...»
</p>

<p>
»Taisez-vous donc! Tretusende karpar dagligen,
tretusende; – och en sådan vinkällare sedan, Picardon,
Muskat, Portugis, Pontak i kaskader, för att icke tala
om de mera ädla vinerna, Malaga, de Grave, Sauterne,
Bommes, Barsarac, Preignac, Langorance ...»
</p>

<p>
<a id="page-184" class="pagenum" title="184"></a>
»Skulle vi så gå på med våra karpar», inföll en
af de äldre tårtbagarne med eftertänksam min, »skulle
väl den högfärdige Vertmüllers karpdammar därute
vid Roslagstullen snart vara länsade ...»
</p>

<p>
»Mille tonnerre: hvad var det som föll ned där
borta?», frågade monsieur Lemartin utan att höra invändningen,
hvarpå han, blek af vrede, rusade mot
en af kökspojkarne.
</p>

<p>
»Ja, jag skall lära dig att tappa spettet i elden»,
skrek han, allt mera ursinnig. »Mon Dieu, min bästa
kapun! ... Cassé! Ah, scélérat, jag skall ...»
</p>

<p>
Hvad han skulle göra fick man aldrig veta, tack
vare den flod af svordomar, hvarmed han omgaf sin
krigsplan. Men man hade lätt att i allt fall förstå
andemeningen, då han ryckte till sig en stor slef ur
en af grytorna och rusade efter den lille stekvändaren,
hvilken, till diskerskornas stora förskräckelse och den
manliga kökspersonalens ogemena fröjd, tog sin återtågsväg
undan sin förföljare öfver alla bänkar och
bord.
</p>

<p>
Flykten var dock nära att få en snöplig utgång,
ty förste tårtbagaren, som hittills från sin skrubb
med förnämt förakt åsett uppträdet, tyckte troligen
att den lille stekpojkens oförskämdhet gått för långt.
I det han bortkastade mjölmått och kafle, sökte han
därför utställa ett bakhåll för flyktingen. Hans uppträdande
var oväntadt och hade helt säkert ledt till ett
blodigt nederlag för den flyende, om icke just i samma
ögonblick han räckte ut handen för att gripa sitt rof
dörren från förstugan öppnats och hofmästaren med högviktig
min och gravitetiska steg inträdt. Vid hans åsyn
afstannade förföljelsen som genom ett trollslag.
</p>

<p>
»Jag ville endast fråga», började denne med en
<a id="page-185" class="pagenum" title="185"></a>
viss försmädlig skärpa i tonen, »om monsieur möjligen
behagat ändra hans excellens’ mattid, eller om de höga
gästerna skola vänta på vissa dumma upptåg. –
Oskickligare slarf har man väl aldrig sett i något kök,
hvarken i Paris eller annorstädes ...»
</p>

<p>
Att hans gamle motståndare hofmästaren skulle
understå sig att inför hans egna undersåtar så djupt
kränka honom, var mer än mäster Lemartins tålamod
kunde uthärda. Också dröjde det en god stund innan
han kunde sansa sig så mycket, att han kunde gifva
svar på tal. Och hade icke hofmästarens resliga gestalt
gjort ett så afskräckande intryck, torde det varit
fråga om, huruvida icke slefven på nytt kommit i rörelse.
Nu nöjde han sig med att till en början sätta
händerna i sidorna och med en föraktfull min medlidsamt
höja på axlarna, hvarpå han utan att låtsa om hofmästarens
närvaro, gaf befallning åt sina underlydande
att skynda på sina sysslor.
</p>

<p>
»Vite! Vite! Skynda er, slynglar, och bär upp
hvad trappspringaren skriker om», ropade han då hofmästaren
aflägsnade sig uppför trappan. – »Men hvart
sprang den slyngeln som släppte kapunen i elden?»
fortfor han och såg sig förvånad omkring åt alla sidor.
</p>

<p>
Ingen hade dock sett hvart pojken tagit vägen.
Han hade alldeles försvunnit i samma ögonblick som
hofmästaren inträdde. En af diskflickorna påstod visserligen
att hon sett något svart kila upp genom skorstenen,
hvilket hon trodde var Bertil, »som alltid hade
något satty för sig och flere gånger, så att hon hört
det, läst ’Fader vår’ baklänges».
</p>

<p>
Det var emellertid icke tid för långa undersökningar.
Under det att mäster Lemartin med själfbelåten
min upplade de ångande stekarna och smakade
<a id="page-186" class="pagenum" title="186"></a>
på de välluktande såserna, då de upphälldes i de blanka
silfverskålarna, voro hans undersåtar sysselsatta att
bära de färdiga rätterna till den i öfre våningen liggande
matsalen, där de fingo sina bestämda platser på
de stora hästskoformigt ordnade borden.
</p>

<p>
Dessa omgåfvos endast på den yttre sidan af högkarmade
rygglänstolar. Uti det inre rummet mellan
bordsarmarna intogo hofmästaren, förskäraren och lakejerna
sina platser.
</p>

<p>
Mellan dyrbara kristallskålar höjde sig skönt arbetade
bordspjäser af silfver eller förgylld brons, s. k.
dormons, hvilka voro afsedda att mottaga de större
stekarna, hvilka omgifna med en krans af mindre fjäderfä
och vildt, icke fingo flyttas under måltiden. Hofmästaren
serverade från dem af anrättningen, allt efter
gästernas önskan. Mellan dem och de spegelklädda
platåerna voro mindre skålar, öfverfyllda med torra
aprikoser, vindböjtlar, drufvor, jordärtskockor brynta i
saltspad o. s. v.
</p>

<p>
Anrättningen var verkligen storartad och hofmästaren
hade med skäl kunnat säga åt sin misslynte kollega,
att det icke var matlagningen allena, som utgjorde
hemligheten af bordets nöjen. När man så mycket
talade om »finhet» och »vällukt», borde man äfven
tänka något på rätternas inbördes plats och den färgton,
som de anslogo, på det att aptiten äfven härigenom
skulle retas och gästerna förmås att äta mera och
med bättre smak samt smälta bättre.
</p>

<p>
Hvad som näst de dukade borden borde ådraga
sig uppmärksamheten, var den utmärkt vackra sandstensspiseln
i fonden af salen. Försedd ofvantill med
en fin list af den rikaste sammansättning med figurer,
frukter och blomsterslingor, var den ett verkligt
<a id="page-187" class="pagenum" title="187"></a>
mästerstycke. Detta kunde äfven sägas om eldskärmen,
hvilken var så inrättad, att den antingen kunde
framdragas på golfvet eller användas för att tillsluta
den manshöga spiselöppningen. Det jaktstycke, som
var måladt på densamma, måste ovillkorligen ådraga
sig åskådarens uppmärksamhet, och detta icke blott
för den enkelhet och otvungenhet hvarmed djurtyperna
voro tecknade som icke ännu mer för färgernas friskhet.
Vid en föregående fest hade general Stenflycht
också, efter hvad som berättades, velat taga på sin ed,
att han sett huru det ursinniga vildsvinet rörde sig och
hört skallet af hundarna. Att generalen icke haft så orätt,
skulle en närmare undersökning snart ådagalagt, om
än orsaken till vildsvinets rörelser icke berott på någon
dess egen åtgärd utan snarare på Bertil stekpojkes
sotiga anlete, hvilket i öfvermått af förvåning och nyfikenhet
icke alltid med tillbörlig försiktighet förstått
att vidröra skyddet för sitt osäkra och farliga gömställe.
</p>

<p class="tb">
<sup>*</sup>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<sub>*</sub>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<sup>*</sup>
</p>

<p class="noindent">
Några timmar hade förflutit sedan mäster Lemartin
och hofmästaren haft sin »affär». I den mest upprymda
sinnesstämning sutto gästerna kring bordet, under
det att lakejerna, i dräkter med skimrande guld och
silfverbroderier, kringburo de mångfaldiga desserterna
eller fyllde glasen med den gamla bourgognen. –
</p>

<p>
»Ma foi, ett sådant förtjusande Barsarac! ... Superbt,
riktigt ragoutant!» sade Laforme, i det han
läppjande på sitt fyllda glas vände sig till sin granne
på höger sida, den yngre af grefvarne Höpken. »Hvilken
fumet! I mitt tycke går det likväl icke upp mot
<a id="page-188" class="pagenum" title="188"></a>
detta magnifika vin, som nyss serverades på karppastejen,
– ett sådant Bacharacher! – Ah! Det hade
icke blott läppsmak utan en gomsmak, som man, parbleu
får leta efter.» –
</p>

<p>
»Man påstår också», svarade Höpken, småleende
åt sin grannes förtjusning, »att vår amphitryon fått
hundra flaskor Rotenbleicher af majestätet ...»
</p>

<p>
»Silence, messieurs!» hördes nu grefve Ekeblads
röst öfver bordet. »General Lewenhaupt vill dricka
med Er!» – »När en konung vill dricka någon till»,
fortfor han i hviskande ton, då de nedsatte sina glas,
»och till på köpet vår <em>trettonde</em> Carl, får man icke vara
så distrait.»
</p>

<p>
»Mon frère är full af sarkasmer» – svarade Laforme
liknöjdt. – »Man bör dock icke slösa med dem
så mycket på sina vänner. – Je suis tout consterné
af vår värds goda bourgogne», suckade han därpå, i
det han med en blaserad min lutade sig bakåt i karmstolen.
</p>

<p>
»Mon ami får kanske snart samma syn, som vår
gamle gynnare till höger», hviskade Höpken, i det hans
intelligenta ögon blixtrade till och ett slugt leende spelade
kring munnen. – »Sedan han druckit sina modiga
27 glas kanelbrännvin, tyckte han sig se hur vildsvinet
där borta på eldskärmen sprang undan för hundarna
och höra skallet af dem. – Men tyst, låt oss höra
hur vår man sonderar öfversten.»
</p>

<p>
»Hur var det, min bäste öfverste?» hördes från
öfre ändan af bordet general Stenflychts sträfva stämma,
»flottan hörde jag har fått order att hålla sig färdig ...
subsidietraktat har afslutats med Frankrike ... vi äro
en concert med Ottomaniska porten ... tunnor attan! ...
och en partagetraktat är afslutad med Danmark, som
<a id="page-189" class="pagenum" title="189"></a>
får Liffland? För mycket alldeles för mycket för de
mjölkhararna. – England i krig, Österrike sysselsatt
med kejsarvalet. Väl, väl, min bäste öfverste, ni talar
som sankte Petrus, då han ville prata sig in i himmelriket ...
Men för tunnor attan», fortsatte han med
hemlighetsfull min, »böra vi icke först jaga mössen ur
deras inbillade équilibre och jämvikt?» –
</p>

<p>
»Flottan bör vår vän amiralen där borta på hörnet
bäst känna till», anmärkte öfverste Lagercrantz småleende.
</p>

<p>
»Den matguden! ... För djäfvulen, bror Stenhöök,
är du allt fortfarande på tyska bottnen och gör dina
fördelaktiga desseiner? – Tala då någon gång med
dina gamla vänner. De tro annars att du satt på
grund i matsundet, ha, ha, ha ... därför att du vimplar
så förbannadt med dina brokiga klutar.»
</p>

<p>
»Se, min vän», hviskade Laforme i detsamma till
Svenske, som satt till vänster om honom, »hur litet
amuserad vår stränge amiral blickar omkring sig; han
hatar, morbleu, lika mycket att tala då han äter, som
han älskar själfva ätandet. Och att anfalla hans gammalmodiga
bandrosor torde den onde själf icke våga
sig på ...» »Men, mon frère», tillade han i en viss
nedlåtande beskyddarton – »man kan sannerligen icke
kallas en kavaljer comme il faut, om man icke förstår att
sätta värde på denna frontignacen. En sådan haut goût!
Vi måste tömma den i botten – parbleu! Detta är
annat, herr general, än simpel ratafia ...»
</p>

<p>
»Tunnor attan, min kruserlige hofjunkare», skrek
generalen, som hörde de sista orden, »att tala med
oss gamle om att dricka vin. Det vore som att vilja
lära en dansk underhandlare att krångla om sekreta
och separata artiklar. – Men metod och ordning i
<a id="page-190" class="pagenum" title="190"></a>
allt ... var med en gång under gamle kungens tid, då
hela rådet icke kunde skilja mellan portugis och pontak
– eller hur, gamle krigskamrat?» skrek han till i
örat på amiralen ... »Det var annat slag förr i världen
– man pratade och slamrade mindre med sådana
här fördömda politesser och artigheter, men drack ärligt
och med besked ... Trå tunnor attan, ett sån’t ölsinne
bror har – inte svara en gammal vän på skålen
– än en gång: – skål för salig kungen!»
</p>

<p>
»Snart få vi höra hundskallet», hördes Dalins lågmälda
röst ner ifrån ändan af bordet, då de gamla
krigsbussarne tömde sina glas. »En förtjusande målning
på den där eldskärmen», tillade han högre. »Sällan
har man sett så lifligt tecknade djur.»
</p>

<p>
»Målningen?» upprepade generalen, som nu började
taga hela bordssamtalet om händer – »tunnor
attan, är den icke alldeles förbannadt bra hopsatt och
så målad efter naturen, att den fått lif i sig ... Men
potz donner wetter, rör den sig icke nu igen», skrek
han till – »se mans bara på hur det sakramenskade
vildsvinet skjuter fart!»
</p>

<p>
De yngre af sällskapet skrattade högljudt och sågo
förstulet på Dalin, som lyckats att än en gång försätta
generalens inbillning i verksamhet och som nu
med väl speladt allvar utbad sig den äran att få tömma
ett glas med generalen, i det han förklarade att det
väl icke kunde finnas någon kavaljer, af de närvarande
som kunde döma i denna tvist utom måhända amiralen,
hvilken var van att äfven under storm och dimma
observera rörliga föremål.
</p>

<p>
Amiralen, hvilken såsom Laforme ganska riktigt
anmärkt, af allt på jorden icke hatade något så mycket
som prat under en god middag, hade genast till följd
<a id="page-191" class="pagenum" title="191"></a>
af dagens politiska betydelse och för att icke förlora
sin franska pension antagit ministerns bjudning. Han
förklarade nu kort och godt att det visst var vinet,
som förledt hans gamle väns och krigskamrats fem
sinnen till dylika utsväfningar.
</p>

<p>
»Vin hit och vin dit, din gamle sjöbjörn», skrek
generalen som retades af motsägelserna och skrattet,
»tåla två glas bourgogne! – Minns, tunnor attan, på
Grigsbys kaffehus i London för någon tid sedan, då
käre bror såg hafvet, midt under källarsalen. – Nu
säger jag fuller visst, och böfveln må ta’ den som
nekar i kommandot. Svinet rörde sig nyss som om
det varit lifslefvande.»
</p>

<p>
»Sakta, mes amis, quel embarras! Sätt er ner, min
bäste general» ropade världen på fransyska, då hela
bordsällskapet var färdigt att lämna sina platser. –
»Je vous en prie, monsieur Stenflycht! ... Det är en
verklig synd», fortfor han då lugnet inträdt å nyo, »att
ej vår skicklige målare lefver, så att han kunde få
höra dessa smickrande loford öfver sin konst. – Men
vi kunna ju närmare undersöka taflan, när vi stigit upp
från bordet.»
</p>

<p>
»Om Stenflycht vore vildgalten och någon annan
landtkrabba hunden», svarade Stenhöök vresigt, »skulle
jag tro att han sett rätt, ty nog har jag sett flere sådana
gynnare som han i mina da’r hala undan för
långhalsarna.»
</p>

<p>
»Väl, väl, min bror», inföll generalen, i det han slog
handen i bordet, retad af den andres sarkasme, »jag
skall visa både bror och dessa andra ungvalpar att
här icke är fråga om några étatsraisoner och plurima
vota.»
</p>

<p>
<a id="page-192" class="pagenum" title="192"></a>
»Snart visar oss säkert generalen fullkomligt hur
det gick till för i tiden», sade Dalin skrattande, då
hans grannar fåfängt sökte rädda några glas från att
falla i golfvet under generalens kraftiga åtbörder.
</p>

<p>
Värden hade emellertid vinkat till sig hofmästaren
för att tillsäga honom att fråntaga eldskärmen och
lämna den till generalens skärskådande, då samtalet
fick en alldeles oväntad vändning. Generalen hade
nämligen, under det han uttalade de sista orden, vändt
sig till Svenske, och denne, som icke låtit vinglasen
stå otömda framför sig, var icke i det tillstånd, att han
fann det lämpligt att närmare öfverväga sina ord.
</p>

<p>
Hans svar höll på att helt och hållet bringa generalen
ur fattningen. Svenske hade troligen på fullt
allvar fått sota för amiralens envisa motstånd och de
andres skratt, om icke värden, som önskade afstyra
detta obehagliga, fast på en partimiddag långt ifrån
ovanliga uppträde, anmodat Dalin att sjunga en glad
dryckesvisa, som kunde bringa gästernas upprörda
känslor i jämvikt.
</p>

<p>
Och denne var lyckligtvis icke sen att efterkomma
uppmaningen. Grannarne skyndade att fylla hans stora
silfvertumlare, och sedan han tankfullt smuttat något
af innehållet, reste han sig, ögonen glänste, det ironiska
leendet försvann, och han började sjunga på sitt oöfverträffliga
sätt:
</p>

<div class="poem-container">
  <div class="poem">
    <div class="stanza fraktur">
      <p class="verse">Riddare och wänner alla,</p>
      <p class="verse">låten ondskan ej befalla,</p>
      <p class="verse">hören Bacchi muntre slaf.</p>
      <p class="verse">Ej i friska hjärtan wreden</p>
              <p class="verse5">mer bereden</p>
      <p class="verse">groll och hat att flamma af.</p>
    </div>
    <div class="stanza fraktur">
<a id="page-193" class="pagenum" title="193"></a>
      <p class="verse">Sen hwad sköna höns och fiskar</p>
      <p class="verse">eldigt win, som ljuft förfriskar,</p>
      <p class="verse">löser glada tungans band,</p>
      <p class="verse">häfwer knip i hjärtegömman.</p>
              <p class="verse5">Sku’ wi tömma’n?</p>
      <p class="verse">Bägarn opp! En tår på tand!</p>
    </div>
    <div class="stanza fraktur">
      <p class="verse">Se’n wi den i bottnen tömma</p>
      <p class="verse">sorgen, kifwet, oron glömma.</p>
      <p class="verse">Lifwet, ack hwad lustig dans!</p>
      <p class="verse">Winet skänkt det milda löjen;</p>
              <p class="verse5">wåra nöjen</p>
      <p class="verse">komma ej på dekadans!<a class="fnote" href="#footnote-8" id="fnote-8">[8]</a></p>
    </div>
  </div>
</div>

<p class="noindent">
Någon undersökning af spisen kom, efter den allmänna
förtjusning, som följde på denna sång, icke mer
i fråga. En hvar aktade sig att vidröra ett så ömtåligt
ämne, och den återstående delen af måltiden förgick
under skämt och glada dryckesvisor. Sedan slutligen
skålen druckits för den gästfrie värden, partiets
höge gynnare, gingo gästerna ur matsalen till de inre
rummen, där bord voro dukade med vin och punschbålar.
</p>

<p>
»Hvad skrattar den blageuren åt nu igen?» frågade
S:t Severin, i det han betraktade Laforme.
</p>

<p>
»Ah – c’est vrai ... gamle Creutzen», svarade
general Lewenhaupt, som stod bredvid honom.
</p>

<p>
»Han frågade i går, den gamle lurifaxen», skyndade
Höpken att upplysa, »huru de små vargungarna
mådde i det sekreta utskottet, därmed menande Ekeblad
och mig – och jag svarade att de började få
tänder.»
</p>

<p>
Historien väckte mycket jubel. General Stenflycht
skrattade, under det han tog sin gamle trätobroder,
<a id="page-194" class="pagenum" title="194"></a>
amiralen i famn, så att det lät som dånet af en salva
från ett trepundigt batteri.
</p>

<p>
»Potz tausend! Var inte den historien så bra som
den om gubben Loos häromdagen», inföll Schulenberg
– »generalen som gifte sig med den rika borgmästareänkan.
– Svågrarne väckte åtal för det han satt en
hund i vapnet, då en sådan också satt i deras hjärtsköld
– men han redde sig excellent – det var en
hynda, som han tagit, svarade han.»
</p>

<p>
Under det att de yngre af partiet fortsatte att
sjunga glada dryckesvisor, omväxlande med lustiga
riksdagshistorier, gingo värden och partiets stormän
till de inre rummen för att öfverlägga i allvarligare
ämnen.
</p>

<p>
Den förste som inträdde i kabinettet var den
lille, sirlige värden, utmärkt genom sitt egendomliga
stereotypa småleende och sina lifliga åtbörder.
Han förde under armen Sveriges »vice konung», kanslipresidenten
Gyllenborg, hattarnes främste man, hvars
högresta gestalt och veka anletsdrag talade lika mycket
om världsmannen med det fina umgängesvettet som om
statsmannen utan den kraftiga viljan. Efter dem kom
grefve Lewenhaupt, landtmarskalken, Sveriges förste
ädling. Hans något stela hållning och högdragna, fast
genomhederliga uppsyn, stucko skarpt af mot mannen
som gick vid sidan om honom, öfversten för Elfsborgarne,
den hänsynslöse ränksmidaren och partiledaren
Lagercrantz, hvars hårda och skarpa anletsdrag och
grå, lifliga ögon på samma gång uttryckte den järnhårda
viljan och den listiga förslagenheten.
</p>

<p>
»Är det verkligen sant, min bäste grefve, hvad
ni berättade för oss där ute om edra planer?» frågade
grefve S:t Severin, i det han inbjöd Gyllenborg att
<a id="page-195" class="pagenum" title="195"></a>
<span class="centerpic"><img src="images/i195.jpg" alt="" /></span>
<a id="page-196" class="pagenum" title="196"></a>
taga plats i soffan bredvid sig – »Äro verkligen dessa
finnar så afvogt stämda mot Sverige att de oupphörligt
ropa att svenskarne äro deras enda verkliga fiender,
som vilja föra till dem krig, hunger och dyr tid?»
</p>

<p>
»Bönderna och de ofrälse prata om allt möjligt»,
inföll Lewenhaupt, då Gyllenborg syntes betänka sig
innan han ville svara, »men när säga de väl ett förnuftigt
ord om icke för att vinna penningar», fortfor
han under det att ett förnämt leende spelade kring
munnen – »lägg blott en dukat på sidan om en bonde
och man skall, mon Dieu, förvånas öfver en besynnerlig
metamorphos.»
</p>

<p>
»Tror min illustre vän på en lycklig utgång af förhandlingarna
med vår ryska prinsessa» frågade Gyllenborg
undvikande, då S:t Severin tycktes afvakta svar
på sin fråga. – »Och på den lyckliga utgången af
ett krig? – Det är länge sedan våra trupper voro i
elden.»
</p>

<p>
»Hur skulle jag väl hysa annat än förtroende för
de svenska vapnen efter de angenäma bekantskaper,
jag fått tillfälle att göra bland dess utmärkte officerare?»
</p>

<p>
»Svensken är tapper», inföll Lewenhaupt med värme
»och väl en gång i spetsen för den finska hären, skall
jag marschera rakt mot Petersburg.»
</p>

<p>
»Grefvens egen tapperhet betviflar ingen», sade
Gyllenborg småleende, »men om kriget skulle gå olyckligt,
kommer ansvaret att falla äfven på oss. – Det
är dock fåfängt att längre söka hämma lidelsen, som
jäser inom nationen. På alla kaffehus, i alla gränder,
i kyrkorna, öfver allt ropas på hämnd för den olycklige
Malcolm Sinclairs blod. – Hur tveksam och villrådig
jag än känner mig själf i denna saken, kunna vi
dock icke bida längre utan måste skrida till activitet och
<a id="page-197" class="pagenum" title="197"></a>
verkligheter – men därför – ännu en gång och för
den sista» afbröt han sig med ett uttryck af allvar
och rörelse, i det han betraktade grefve St. Severins
glatta, polerade anlete liksom ville han med en enda
blick genomskåda dennes tankar – »gillar Frankrike,
gillar hans allrakristligaste Majestät, gillar slutligen
ni, herr grefve och ambassadör, att Sverige i detta
ögonblick förklarar Ryssland krig?»
</p>

<p>
»Vi icke blott gilla det» svarade denne med sitt
vanliga, nästan omärkliga småleende, »utan min store
souverain skulle med största undran och djupaste smärta
se om ett folk, sådant som det svenska, hvilket han
mest af alla älskar och högaktar, icke vore mera ömtåligt
om sin ära än att det skulle låta förnedra sig
ända därhän, att det icke begagnade sig af en så gynnsam
konjunktur som den närvarande till att återupprätta
sin sjunkna makt. – För öfrigt», tillade han i
bestämd, nästan hotande ton, »hoppas min höge souverain
att icke fåfängt hafva offrat på svenskarne så
stora summor, hvilket han ju gjort i förlitande på deras
mod och pålitlighet. – Tiden är nu inne att gripa till
verklighet – ett längre vacklande skulle vara ett bevis
på svaghet och min höge souverain får i denna
händelse se sig om efter allianser på annat håll.»
</p>

<p>
På dessa märkliga ord, följde en lång tystnad,
hvilken ingen tycktes hågad att bryta.
</p>

<p>
»Men hvar finna en lycklig förevändning?» frågade
slutligen Gyllenborg.
</p>

<p>
»Sedan Gyllenstjernska affären hafva dessa fördömda
mössor vackert afhållit sig från alla stämplingar»,
sade Lewenhaupt.
</p>

<p>
»Denna förevändning måste skapas mina herrar»
inföll nu Lagercrantz. »Tiden är verkligen inne att
<a id="page-198" class="pagenum" title="198"></a>
lämna pratet för handlingen. Vi hafva stöd af Polen
och Preussen. Tessin skrifver i hvarje bref om hans
allra kristligaste Majestäts höga sentiment för vår
nation. Den eviga freden är vår skada.»
</p>

<p>
»Öfversten har rätt», sade S:t Severin med ett
betydelsefullt ögonkast på Gyllenborg, »Sverige lider
mera af fred än af krig.»
</p>

<p>
»Om blott vår Herre vill blifva neutral», återtog
Lewenhaupt, »skola vi drifva dessa ryssar i en handvändning
från Östersjön.»
</p>

<p>
»Motgångar kunna inträffa», sade Gyllenborg tvekande.
</p>

<p>
»Motgångar», inföll Lagercrantz, »sådana hafva
träffat jordens mäktigaste folk – mig synes det dock
vara hederligare att dö som ett fritt folk, än att träla
sig fram i ett eländigt och föraktadt beroende.»
</p>

<p>
»Och tids nog skall Sveriges snäcklif taga sin
början», invände S:t Severin.
</p>

<p>
»Under tjugu år hafva vi haft fred» sade Lagercrantz,
i det han steg upp och ställde sig framför
Gyllenborg. »Folket har hunnit återvinna sina forna
krafter. – Arméns tapperhet är icke mindre nu än
förr. Dess mod är upplifvadt vid tanken på att kunna
återtaga de förlorade landskapen – själfva damerna
vilja utgå i kriget mot ryssen. Vi känna alla hur friherrinnan
Buddenbrock råkade i onåd hos Majestätet
af denna orsak. Och hur är det väl med vår fiende?»
– fortfor han, då Lewenhaupt och S:t Severin genom
några inkastade ord då och då uttryckte sitt gillande.
– »Ryska folket är i grund utarmadt efter det svåra turkiska
kriget. Utsuget och förtvifladt, önskar det ingenting
högre än freden. Stjernstedt har ju skrifvit till
oss från Finland att deras arméer endast utgöras af
<a id="page-199" class="pagenum" title="199"></a>
pojkar och utländska äfventyrare och slutligen» tillade
han med starkare tonvikt »slutligen bör grefven tänka
på, hvad hela världen vet och känner. Om en svensk
här närmar sig gränsen, skall hela Ryssland stå i uppror.
Prinsessan Elisabeth, en gång vorden kejsarinna,
skall ingenting högre önska än att till tack få lämna
ifrån sig både Estland och Karelen, kanske själfva
S:t Petersburg ... ja, hvem vet om icke till och med
ett eller annat guvernörskap kunde uttänkas för den
svenske statsman, som så kraftigt förstått att stödja
hennes intressen.»
</p>

<p>
Det var en egendomlig, öfvertygande vältalighet,
som låg i Lagercrantz’ ton. Han lämnade icke heller
någon svaghet, något själslyte hos den, som han ville
vinna för sina syften, orördt. Frestelsen med guvernörsskapet,
skickligt framskjuten vid sidan af en varm
vädjan till fosterlandskärleken, utöfvade en större verkan
än någon kunde ana på den fåfänge, fast i grunden rätttänkande,
kanslipresidenten. Det var ock med en långt
mindre tvehågsen min, som Gyllenborg, när Lagercrantz
slutade, framställde några matta invändningar om den
rådande penningbristen och om svårigheten att finna
en passande förevändning att få saken på tal inom
riksdagen.
</p>

<p>
»Säg mig då min bäste grefve och ambassadör»,
frågade han slutligen, då alla hans skäl tillbakavisats,
»hur mycket penningar kunna vi räkna af Frankrike i
det afgörande ögonblicket?»
</p>

<p>
»Femtontusen écus.»
</p>

<p>
»Femtontusen écus. Denna summa räcker ju endast
för adeln och prästerna.»
</p>

<p>
»Men borgare och bönder?»
</p>

<p>
»Bah!» utbrast Lagercrantz. »Några nya privilegier
<a id="page-200" class="pagenum" title="200"></a>
för krämarpacket och fri bränvinsbränning för
bönderna – voilà tout.»
</p>

<p>
»Städse lika snabbtänkt, min bäste öfverste», inföll
Lewenhaupt med ett beundrande ögonkast. –
»Bland den yngre adeln är ni verkligen min bäste vän
och ni får icke säga nej om jag ber er följa mig, då
jag går mot ryssen.»
</p>

<p>
»En för stor ära åt mig herr grefve och landtmarskalk»,
sade denne i det han med en själfbelåten
min bugade sig. – »Alltså återstår blott den lämpliga
förevändningen» återtog han strax därpå, »och
den torde icke vara svår att finna.»
</p>

<p>
»Den åtager jag mig» sade S:t Severin; »men
efter saken således herr öfverste nu synes afgjord,
borde icke vår vän i Finland få sina instruktioner?»
</p>

<p>
»Är detta nödvändigt? – Ju mindre man skrifver
dess bättre.»
</p>

<p>
»Mon frère har rätt» sade Gyllenborg, »men min
vän generalen tror ännu att allt beror på den ryska
underhandlingen och hemsänder grufliga jeremiader.»
</p>

<p>
»Skulle icke baron Meijersdorff afresa för majestätets
räkning till Finland?»
</p>

<p>
»Vår nådige konung befallde så», sade Lagercrantz
med ett egendomligt småleende – »men som han var
nödvändig här vid voteringen – så skingrade jag
Hans Maj:ts höga svartsjuka – tack vare den här
finske ynglingens galna upptåg och galanterier – och
vår nådige konung tror nu att denne är en långt farligare
medtäflare än baronen om den skönas gunst. – För
öfrigt tyckes vår monark nu på väg att återvända
till sin gamla kärlek» fortfor han småleende, »hvilken
lär komma att förlänas en verklig grefvinnetitel ... af
Hessenstein ...»
</p>

<p>
<a id="page-201" class="pagenum" title="201"></a>
»A propos denne finske adelsman» inföll S:t Severin
afbrytande – »vore icke han lämplig till budskickningen?
– Han tillhör ännu icke öppet partiet,
känner språket och folket!»
</p>

<p>
»Biskop Juslenii systerson, vår argaste motståndares
nära släktinge, den gamle holsteinske tvärviggens
son, en ung sprakfåle, som icke kan styra sina känslor
efter några glas svagt vin.»
</p>

<p>
»Min bäste öfverste», föll Gyllenborg i talet, »jag
har känt mången yster riksdagsfåle som, obändig på
fastande mage, blifvit allt mera betseltam då han en
tid bortåt fått fylla magen med de förnämas mat.»
</p>

<p>
»Men han är lika envis som häftig såsom alla af
blandad ras och gör sig en ära i att endast, som han
säger, räkna sig till kungens parti.»
</p>

<p>
»Enfin, det beror på metoden, min bäste öfverste»,
inföll S:t Severin småleende. »En ung adelsman, som
skall korrumperas, måste behandlas som en blyg flicka,
hvars oskuld i orden respekteras under det man som
bäst priverar den. Vi skola kalla hit baronen, som
närmare känner vår man.»
</p>

<p>
»Han börjar blifva en smula besvärlig denne yngling
med sin rättframhet» sade Lewenhaupt, då Lagercrantz
gick mot dörren, »men vi hafva ingen annan att
skicka. Om han samtycker, vore det en god ekonomi
med partiets krafter.»
</p>

<p>
I rummet utanför hade gästerna grundligt anticiperat
på kommande lyckligare tider, då friheten icke
längre skulle få någon gräns; och det var endast enstaka
ord som kunde genom sorlet uppfattas af det tal
som Schulenberg stammade fram, under det han med
båda händerna höll sig fast i bordet.
</p>

<p>
»Måtte vi hemföra den sköna Elisabeth ... måtte
<a id="page-202" class="pagenum" title="202"></a>
vi sätta henne på tronen ... måtte vi hemföra henne
till vår tron! ...»
</p>

<p>
»Har man väl hört maken till fiskmåse i stormby»,
hickade amiralen från sin länstol »stufva ner honom
bakom i krutdurken, bussar.»
</p>

<p>
»Måtte prinsessan Elisabeth ... fara till blåkulla
med alla generaler och amiraler», återtog Schulenberg
i det han mödade sig att bringa sin peruk i ordning,
hvilken fallit bak i nacken och blottat hans eget rödstripiga
hår.
</p>

<p>
»Silence, mes amis» ropade Laforme i det samma.
»Titta bara på baronen, så trist! – har mon ami fått
någon förnäm tjänst eller fruktar han att jag vill forcera
mig till någon gunst?»
</p>

<p>
Den tilltalade hörde ej ett ord af hvad Laforme
sade, där han satt och vägde på stolen, under det han
oupphörligt pratade och fäktade med armarne mot
Svenske, hvilken på samma gång han i själfva verket
var fullkomligt främmande för det hans vän yttrade,
uppmärksamt tycktes lyssna till hans tal.
</p>

<p>
»En sådan fördömd otur» skrek baronen – »ett
sådant todos – många matadorer på hand och miste
alltsamman för en lumpen sexa – verte bleu, endast
en klöfversexa ...»
</p>

<p>
»Kanslipresidenten ropar baron Meijersdorff» skreks
nu i korus från dörren.
</p>

<p>
»Kanslipresidenten ropar! – har jag icke rätt att
chagrinera mig öfver ett sådant coup?» återtog han,
utan att bry sig om ropen. »Ganska lyckligt i början.
– Min vän förlorade ansenligt – afbryt mig icke –
vardt bête och jag fick god entrée. – Ma foi, entrée
i spader – köpte så spadillen, bastan, kungen, knekten,
damen – nej, icke damen – så manillen, damen och
<a id="page-203" class="pagenum" title="203"></a>
sjuan – dem hade jag förut – alltså hade jag sju
matadorer på hand – när jag fått cinques premiers
var jag ändock icke nöjd utan gick på Todos och detta
chagrinerar mig, jusqu’au dernier soupir – usque ad
cineres! – behöll därför klöfver sex. Då kom min
vän med knekten, som jag tänkte längesedan vara ute
och couperade mig. – Todos fick jag betala – men
bêten gick och femtio dukater därtill.»
</p>

<p>
»Femtio dukater, quelle bagatelle!» läspade Laforme,
och ryckte på axlarne. – »Femtio dukater fick
min kammartjänare häromdagen för en agréable nouvelle
– men otur i spel, mon frère, är tur i kärlek
och när gueridonerna sättas fram för afskeds processionen»
fortfor han, i det han hjälpte baronen att komma
på fötter »kan mon ami förse sig med två gånger den
summan af partipengarne – tag nu afsked af vår älskvärde
värd två gånger – det gör vår vän generalen
alltid – och Schulenberg negligerar icke en gång hofmästaren
– tag åt botten i skålen. – Seså! peruken
något mer framåt och nu en avant!»
</p>

<p>
»Stackars vår vän» sade Dalin skrattande, då baronen
stödd på Laformes arm gick förbi honom, »nu
torde han hafva svårt att skilja på gomsmaken och
läppsmaken. – Vår finske vän tyckes riktigt ha satt
skräck i vår tappre hjälte.»
</p>

<p>
Hade icke ljudet af hans ord förtagits af det buller
som i det samma uppstod därigenom att Höpken föreslog
skålen för partiet, hade troligen baronen icke varit
sen att protestera. Nu nickade han endast belåtet åt
de kvarvarande vännerna, hvilka samlades kring bålen,
och försvann genom dörren –
</p>

<p>
»En rätt och sannskyldig undersåtes kärlek», började
Höpken sitt tal för de kvarvarande af partiet,
<a id="page-204" class="pagenum" title="204"></a>
»är den dyrbaraste klenod, det ädlaste ting, den behagligaste
rikedom, den största skatt, den afundsvärdaste
lott, det starkaste fäste, det pålitligaste värn,
som öfverhet äga kan! ... När öfverheten ser mera på
sin makt, sin myndighet, sitt herravälde, sin höghet,
sin ära och glömmer undersåtarnes kärlek, förkofring,
välgång, lycksalighet, då finner hon fuller ingen framgång,
makt eller storhet ...»
</p>

<p>
Talet, som fortgick sålunda under en dryg timme
under de andre gästernes bifallsrop, var ända till slutet,
som Dalin dagen därpå uttryckte sig, öfverströdt med
sirliga och retoretiska blomster. Och det dröjde säkerligen
många år innan såväl detta som festen i öfrigt,
med dess stora »solennetet» glömdes af de män som
deltagit i densamma.
</p>

<div class="centerpic end">
<img src="images/i204.jpg" alt="" /></div>

<div class="chapter">

<h2 class="chapter" id="chapter-0-11">
<a id="page-205" class="pagenum" title="205"></a>
<span class="centerpic"><img src="images/i205.jpg" alt="" /></span>
<br />XI.
</h2>

</div>

<p class="first">
<span class="firstchar">U</span><span class="postfirstchar">te</span> på fjärden krusades vattenytan af en sakta
vindfläkt. Men allt för obeständig förmådde
han ej fylla de slappt hängande seglen på de
slupar och lustjakter, hvilka rörde sig inåt Liljeholmsviken.
Säfligt och enformigt plaskade de långa årorna
i vattnet, ledsagande med sitt ljud muntert klingande
melodier från flöjter, oboer och valdhorn.
</p>

<p>
Öfver det stilla vattnet och de grönklädda stränderna
utbredde sig en molnfri himmel.
</p>

<p>
På stranden var allt i ordning. Nickhakarne laddade,
luntorna tända.
</p>

<p>
Johannes skeppare reste sig upp från den sluttande
gräsmattan för att se om han öfver skogstopparna
kunde upptäcka vimplarna på de väntade båtarna.
</p>

<p>
»Sade jag ej det, fader Niklas», utbrast han buttert,
i det han gjorde ett betänksamt uppehåll mellan
hvarje ord, »Liljeholmen ligger långt från sta’n, sa’ jag,
– och solen går bakom Kungshatt innan de äro framme,
sa’ jag.»
</p>

<p>
»Är det också kristligt, Johannes», svarade den
tilltalade, gnuggande sig i ögonen, »att fara hit för
<a id="page-206" class="pagenum" title="206"></a>
att hålla dans på själfva söndagsaftonen? Se’n riksdagsherrarne
togo bort apostladagarne fins då rakt ingen
Gudfruktighet mer i landet.»
</p>

<p>
»Däri har I rätt, fader Niklas. – Och dyrare
blir det dag från dag. – Vill man göra sig grön en
enda gång och röka en pipa hos tjocka Tunnman på
Tre byttor, får man nu betala sex styfver måttet bara
för dubbelölet.» –
</p>

<p>
»Kunde få ett fullt tenstop för hälften i min ungdom,
på hvilket tapperi som helst i staden. – Gumman
min där hemma fick magvärk af för stark föda
häromdagen då hon för en gångs skull fick mjölk till
vattgröten. – Men se der vimpla de nu bakom udden»
afbröt han sig i det han rusade upp. – »Pass på
Johannes!»
</p>

<p>
Den främsta slupens stäf sköt nu framom udden
och det ena skottet efter det andra dånade ur nickhakarne.
Likt den väntade åskan, rullade ljudet bort
öfver bergen, under det att den ena efter den andra
af de med löf och flaggor festligt smyckade sluparne
lade till vid stranden. Allt efter som de framkommo
ordnade sig damer och kavaljerer under skämt och
skratt på den vackra gräsplanen, medan båtkarlarne
buro i land korgar med vin och matvaror.
</p>

<p>
När alla voro komna i land satte sig tåget i rörelse
mot Johannisbergs värdshus, där festen skulle
äga rum. Musiken öppnade tåget, därefter gingo kavaljerer
och damer parvis – och under de muntra
melodierna af en modern fransk kontradans rörde sig
tåget upp för den grönklädda backsluttningen.
</p>

<p>
Leende utsikter öppnade sig här åt alla sidor.
Till höger en liten kulle, klädd med höga furor, under
hvilka svala löfsalar voro uppförda, till venster en liten
<a id="page-207" class="pagenum" title="207"></a>
trädgård med tulpaner och prunkande solrosor. Längre
bort visade Mälaren en flik af sin underbara fägring,
ett sådant där förtjusande ställe, där han, kransad af
löfklädda stränder, låter Necken i någon förtrollande
vik smyga sig in i den trånande skogsråns rike.
</p>

<p>
Det ena paret efter det andra stannade och uttryckte
sin förtjusning öfver nejdens skönhet innan det
inträdde genom den höga äreporten af hvitstammiga
björkar, på hvilka stora i blått och rödt målade vapensköldar,
med »vackra och sinnrika» tänkespråk voro
upphängde. Ett dubbelt namnchiffer: M. E. och H. M.
under en friherrlig krona, utklippt af kulört papper,
som var uppsatt på förstugubron, ådrog sig i första
hand nyfikenheten.
</p>

<p>
Men den ena öfverraskningen var hopad på den
andra. Från en mindre stuga till vänster utträdde nu
ett tåg af herdinnor, förda i rosenbojor af olympens
gudar, hvilka beslutit att vända åter till den kalla
norden, då de fått höra att ett vördnadsvärdt par i
dag där skulle fira sin silfverbröllopsfest.
</p>

<p>
Bland den af skönhet och behag strålande gudaskaran
ådrog sig i synnerhet Aphrodite flertalets blickar.
Sällan hade också någon dräkt klädt en ung
flicka bättre än den Ulrika bar, såsom den ur hafvets
skum uppstigna kärleksgudinnan, med sitt rika, blonda
hår utslaget och genomflätadt med sjögräs och neckrosor.
– I Svenskes ögon var hon ett öfverjordiskt
väsen.
</p>

<p>
Hymen, som för dagen iklädt sig den blygsamme
namnsdagsskalden Andreas Hesselii obetydliga skepnad
framträdde och efter att hafva sirligt bugat sig
för det främsta paret, friherrinnan Buddenbrock och
general Stenflycht, som föreställde hennes i kriget
<a id="page-208" class="pagenum" title="208"></a>
frånvarande make, deklamerade han gudarnes hyllning
med följande ord:
</p>

<div class="poem-container">
  <div class="poem">
    <div class="stanza fraktur">
      <p class="verse">I dygdens höga prakt, på ädla anors grund,</p>
      <p class="verse">Du Magdalena har, allt se’n din födslostund,</p>
      <p class="verse">upplyst wårt ringa lag, med wänskap huld och sund,</p>
      <p class="verse">liksom en sorgfri dag upplyser minnets lund.</p>
      <p class="verse">Hwi sku wi icke då Din helga dag nu prisa,</p>
      <p class="verse">och upp ur hjärtats grund wår ömhet mot Dig wisa?</p>
      <p class="verse">Kom nio muser fram, kom Pindens sånggudinnor!</p>
      <p class="verse">Satyrer, Nymfer små, och herdar och herdinnor!</p>
      <p class="verse">Stig upp ur wågens skum I wåta små najader!</p>
      <p class="verse">och sjung från skogens djup Er sång Hamadryader!</p>
      <p class="verse">Kom, firen denna fest, som Hymen här tillreder</p>
      <p class="verse">åt detta sälla par. Hjälp mig att bringa neder</p>
      <p class="verse">wår Magdalenas lof och hennes makes pris. –</p>
      <p class="verse">Hon skön som Daphne är, han är som Pallas wis –</p>
      <p class="verse">Ack må de alla dar af salighetens spis</p>
      <p class="verse">sin luft och gamman ha’ som i ett paradis!</p>
      <p class="verse">Ock lefwa många år med barn och wänner hulda,</p>
      <p class="verse">i fröjd och wänskap sälla, af hopp förtröstansfulla</p>
      <p class="verse">samt sist när timmen slår, att de då sluta må</p>
      <p class="verse">på Glyfis täcka vall, där sköna palmer stå.</p>
    </div>
  </div>
</div>

<p class="noindent">
Sedan de båda hedersgästerna sålunda välkomnats,
fortsatte skaran sitt tåg mellan de båda byggningarna
till en rund stenterrass på baksidan, där stora bord voro
uppdukade, hvilka dignade under den rikliga fägnad,
som väntade på de skimrande platåerna.
</p>

<p>
Man ordnade sig kring borden. Sedan en kort
bordsbön var läst, skyndade man sig att angripa den
läckra anrättningen. Sjöresan hade fört matlust med
sig och det kräfdes verkligen som Dalin sade, ett så
gästfritt värdskap, som af olympens gudar, för att
alla skulle få sitt lystmäte.
</p>

<p>
Efter de mera substantiela rätterna kommo skålarne
med pepparnötter, marzipansocker, brända mandlar,
<a id="page-209" class="pagenum" title="209"></a>
<span class="landscape"><img src="images/i209.jpg" alt="" /></span>
<a id="page-210" class="pagenum" title="210"></a>
Nürnberger pepparkakor, dadlar, fikon, canderadt socker,
öfverdragna schwindelkorn och »uppblåsta figurer».
</p>

<p>
Härmed var måltiden slut. De äldre kavaljererna
samlade sig på gårdsplanen, där bålar af pontak väntade;
de äldre damerna drucko kaffe på bit. Ungdomen
åter begaf sig till den sluttande gräsplanen
bakom byggnaderna, där den under skyddet af dess
skuggrika ekar enligt tidens sed roade sig med lekar
och upptåg.
</p>

<p>
»Hvilken horribel värme!» utropade friherrinnan
Buddenbrock, då hon trädde in i en af de små löfsalarne,
som uppförts på sidan af gräsplanen, »i dag
bör inte monsieur Laforme ha’ skäl att längre tala om
sitt snöhof.»
</p>

<p>
»Snarare mygghofvet», svarade fröken Liewen,
som inträdt före henne, och ifrigt fläktade med sin
solfjäder – efter dessa efterhängsna insekter. – »Men
se där min unge kavaljer» fortfor hon afbrytande, då
Svenske i det samma gick förbi. »Kusin kan aldrig
tro, hur väl han förde sig i första menuetten på
assemblén.»
</p>

<p>
»Mon amie har ju själf éducerat honom», svarade
friherrinnan småleende, då fröken Liewen sände ett
smäktande ögonkast efter honom och kokett lekte med
den stora törnrosen, som sammanhöll roben öfver bröstet.
– »Men hur går det nu med vår snillrike hofjunkare?»
</p>

<p>
»<em>Han</em> observerar ingenting i dag», sade fröken
Liewen tankspridd.
</p>

<p>
»<em>Han?</em> Tvärtom. Han var Ulrikas förklarade
Celadon på hitvägen. Vår aimable baron var missnöjd,
tack vare hennes kallsinnighet. – Vet, kusin,
hon lägger riktigt an på kusins protegé. – Men hvilken
löjlig misstanke att den unge mannen skulle, som kusin
<a id="page-211" class="pagenum" title="211"></a>
nyss nämnde, hysa några desseiner?» utbrast hon med
ett lätt skratt, i det hon lämnade sin plats och ställde
sig i öppningen till löfsalen. »Hvilken ridiculité!» –
</p>

<p>
Det var idel lif och rörelse hon såg under de högstammiga
ekarna! Man hade ordnat sig till en ny
enklek. Den föregående hade måst afbrytas, då den
elake Mars jagat den vackra Clio ned i ett djupt dike,
för att bortröfva den ännu vackrare Melpomene. Det
var en besynnerlig blandning af det pryda och det
konstlade, af det landtliga enkla, af gammalt och nytt.
Herdinnornas bredskyggiga schäferhattar, klädda med
röda törnrosor och sidenband, och herdarnes yfviga
allongeperuker sällskapade med gudinnornas lysande
coifurer och gudarnes snäfva modeperuker. Äfven i
de icke förkläddas dräkter tedde sig samma underliga
blandning. Damernas långa, urringade klädningslif så
väl som deras höga korsetter och långa robronder talade
både om Régence och Pompadour. Man befann sig
ock i själfva brytningen mellan dessa mäktiga välden
inom modets värld.
</p>

<p>
Glädjen var allmän. Också var det ett oafbrutet
springande och ett ropande, som skallade vida omkring
öfver näjden. Äfven Svenske hade icke kunnat motstå
den allmänna förtjusningen. En enda blick hade
varit tillräcklig att förmå honom att kasta sig in uti
det tätaste vimlet, slaf af en enda idé, den att kunna
vinna <em>henne</em> såsom sitt vif.
</p>

<p>
Nu skall täflingen äga rum på nytt. I fullt språng
skyndar paret ned för sluttningen. Parbleu, min baron,
denna gång hjälper Er icke er värja! – Men hvilken
otur! Damen har för mycken omak af sin vida styfkjortel,
och den unge enklingen, som söker sitt vif,
vinner synbart för hvarje steg. – Nu gör hon en hastig
<a id="page-212" class="pagenum" title="212"></a>
vändning. Pang! – Där ligger hennes kavaljer, baronen,
i diket.
</p>

<p>
Men motgången besegrar henne ej. De gula lockarna
fladdra kring hennes vackra hufvud, schäferhatten
har redan tagit sin reträtt bak i nacken, då hon
måst släppa den för att i stället hålla styfkjorteln från
marken under språnget. Det skulle ju också vara
mycket oartigt mot baronen om hon utan nöd lät taga
sig. Därför försöker hon den ena krigslisten efter den
andra för att narra sin förföljare. Hon stannar, hon
lutar sig till höger, uttager därpå några hastiga språng
i denna riktning, för att därefter plötsligt ila af åt
vänster. Men till slut svika krafterna och hon är nära
att tagas, då hon plötsligt får sikte på en stor ek, som
bjuder skydd medan hon hämtar andan.
</p>

<p>
»Ja, här står jag nu, kusin Svenske», ropade hon
skrattande, då lifliga bifallsrop hördes uppe från kullen.
– »Men hvad jag är trött», suckade hon i det hon
lutade sig mot stammen. – »Skynda sig, baron! Nå,
kusin Svenske, tag mig nu –!
</p>

<p>
»Man har inte rätt att krypa undan så där,» sade
denne andtruten, »under det han sökte genskjuta henne.
– »Men envis vinner, och jag <em>vill</em> hafva kusin till
vif» ...
</p>

<p>
»Pytt, Herr Junker – det ena du vill, det andra
du skall. – Skynda sig baron! – Tag mig nu om
kusin kan», ropade hon skalkaktigt, i det hon lutade
sig framåt, för att söka narra ut honom åt motsatta
sidan.
</p>

<p>
Svenske hade emellertid genomskådat hennes afsigt,
innan baronen hunnit närma sig tillräckligt. Och
då hon skulle skynda denne till mötes, hade hon icke
väl hunnit uttaga ett par steg innan Svenske, som
<a id="page-213" class="pagenum" title="213"></a>
smugit kring stammen i motsatt riktning, fattade henne
om lifvet.
</p>

<p>
»Att smyga sig så där bakifrån, är då alls icke
ridderligt», sade hon rodnande, i det hon förlägen tog
Svenske under armen.
</p>

<p>
Baronen endast höjde på axlarna med liknöjd min
och vände om för att ställa sig framför paren.
</p>

<p>
»Men kusin Ulrika sprang ju själf dit bort för
att leka smyggömma», sade Svenske förlägen, då de
ställde in sig i kolonnen.
</p>

<p>
»Vi damer böra väl hafva någon företrädesrätt
för våra stora panierers skull» ...
</p>

<p>
»Ulrika!» hördes i detsamma moderns stämma.
</p>

<p>
»Hvem ropar? – Ack mamma! – att leken skall
taga så snart slut!»
</p>

<p>
»Friherrinnan väntar i löfsalen», sade Laforme, som
närmade sig.
</p>

<p>
»Stor generalorder – men vänta mig kusin», hviskade
hon förtroligt åt Svenske, »jag kommer strax
tillbaka. Men på inga villkor vill jag springa med
baronen! – Fi donc att se så liknöjd ut, då han vardt
öfvervunnen.»
</p>

<p>
»Ulrika, mon ange!» började friherrinnan då Ulrika
ännu var ett godt stycke från henne, i det hon, väpnad
med luktflaska, solfjäder och réticule, trädde ut ur löfsalen.
– »Vi skola snart tänka på affärd. – Stackars
Liewen har ondt i sin fot! – Men hur kan mon ange
visa en sådan brist på éducation?», tillade hon i lägre
ton, då Ulrika kommit fram till henne. »Kusin Meijersdorff
var verkligen i hög grad moquerad under hitfärden
och sade mig att det var mer än vanlig likgiltighet,
som du visade honom. Och nu lämnade du
<a id="page-214" class="pagenum" title="214"></a>
honom så där snöpligt i sticket. – Han är likväl din
utkorade.» –
</p>

<p>
»Han är visst icke mitt hjärtas utkorade – vördade
mor», svarade Ulrika hastigt. »För öfrigt var det han
själf som öfvergaf mig.»
</p>

<p>
Hennes glada anlete antog i det hon yttrade dessa
ord ett barnsligt uttryck af fasthet. Men ett enda allvarligt
ögonkast från modern var tillräckligt att på
nytt få ögonlocken att sänka sig och framlocka en
skär rodnad på hennes kinder.
</p>

<p>
»Därom behöfva vi ej tvista, kära barn. I <em>mina
ögon</em> är han din tillkommande make. Ett mera passande
parti får man i sanning leta efter. – Han är
en trogen anhängare af vårt hus och vårt parti. –
Hans sex anor till våra fem gör ingen mesallians –
fastän de ej äro alldeles fullt så goda som våra» ...
</p>

<p>
»Kusin Meijersdorff är odräglig», invände Ulrika
med en barnsligt egensinnig min. – »Nyss påstod han
att jag var hans trolofvade och icke hade lof att springa
med någon annan än honom. – Goda vördade mor,
slipper jag ej», fortfor hon i bedjande ton, ledsagande
sina ord med en själfsvåldig rörelse med hufvudet, som
gjorde henne dubbelt intagande, »slipper icke Ulrika
att conversera med kusin Meijersdorff under hemfärden?»
</p>

<p>
»Hur kan Ulrika tala så naivt – det vore ju en
uppenbar offension mot honom såsom adelsman – en
ruptur inom partiet, skulle man säga. – För öfrigt
är det, mitt barn, icke renommerande», fortfor hon i
mera allvarlig ton, »för en ung dam af familj att endast
sysselsätta sig med parvenuer och uppkomlingar,
äfven om de äro så hyggliga som denne finske officer.
Kusin Meijersdorff gör dig förmodligen icke den äran
<a id="page-215" class="pagenum" title="215"></a>
att än en gång skänka dig någon entrevue ... men
se där våra charmante kavaljerer», afbröt hon sig,
då Meijersdorff, Laforme, Svenske, Dalin och några
andra af sällskapet närmade mig. – »Låtom oss beklaga
kusin Liewen, mina vänner! La belle Henriette
har skadat sin fot och smäktar nu till döds efter gudarnes
nektar, kärleken och ömheten, som hon så länge
gått miste om.» –
</p>

<p>
»Ma charmante cousine!» började Meijersdorff, i
det han med tillgjord sirlighet bugade sig för Ulrika.
»Värdigas skänka tillgift åt en fattig ädling, som icke
bättre förstod att värna sina dyrbara rättigheter –
– men han kände, ce pauvre garçon, någonting underligt
i blodet. – Någonting ... je ne sais quoi» ...
</p>

<p>
»Ah, se där monsieur Laforme!» utropade i detsamma
Ulrika, utan att låtsa höra baronens fadda
kompliment, i det hon med en min af leda vände sig
från honom, »så eget att jag icke förr fått se Er under
aftonen.»
</p>

<p>
Hofjunkaren, synbart smickrad af Ulrikas uppmärksamhet,
böjde sitt mästerligt friserade hufvud med
en min af tillgjord anspråkslöshet, i det han med utstuderadt
behag förde sin spetskantade hatt till hjärtat.
</p>

<p>
»Ack min fröken» svarade han »huru olika då
<em>vårt</em> sentiment! För mig har Ni varit som polstjärnan
för sjömannen – med den difference likväl att jag
sväfvat på sferernas harmoniska vågor högt ofvan
molnen i stället för på den vreda böljan.»
</p>

<p>
»Dykrängerna se verkligen ut som fiskfenor» inföll
Dalin småleende, »mais quel désastre att vaxet
skulle smälta så fort under vingarne för vår nye Ikarus.»
</p>

<p>
»Hvad Mars lär hafva bäfvat för den nya människosonen,
som så där i smyg ville sväfva upp i
<a id="page-216" class="pagenum" title="216"></a>
olympen», inföll fröken Liewen skrattande med en
hastig blick på Svenske.
</p>

<p>
»Ma foi, om jag förstår ett enda ord», sade
Laforme något förlägen, »mes amis känna då icke
mitt valspråk, att då man älskar, liknar man gudarne
och får – vingar?»
</p>

<p>
»Hvad tyckte min herre om versen i dag?» frågade
fröken Liewen – sedan samtalet genom denna
egendomliga kärleksförklaring afstannat för ett ögonblick
– i det hon vände sig till Dalin. »Tycker icke
min herre att de voro långt vackrare än på sista
assembléen?»
</p>

<p>
»Visserligen, min nådiga – när en snillrik poëta
laureatus lyckats hitlocka till våra fattiga bygder en
sådan flock af förtjusande najader, hamadryader, herdinnor
och gudinnor, och lärt dem så många olika
tungomål, skulle han icke då vara värdig att kallas
nordens verklige musagetes?»
</p>

<p>
»Vårt fattiga och folktomma land!» inföll friherrinnan
ifrigt, synbart något retad af Laformes skämt.
»Ett slagord, som mössorna jämnt föra på tungan och
som icke är annat än en förtäckt afund öfver andra
nationers behagligare klimat och okyska njutningar. –
Det är pur högfärd, min herre, att göra sig sämre än
man är; våra förfäder hafva, trots sin fattigdom, uträttat
storverk ...»
</p>

<p>
»Fört eld och svärd öfver Europa, som riktiga
barbarer», svarade Laforme. »Jag har på många ställen
sett beklagliga minnen därefter. – Hvad denna
blodsutgjutelse, som man kallar krig, är äcklig!» fortfor
han, utan att låtsa märka friherrinnans missnöjda
min. – »Kroppslig styrka och friskt courage är väl
icke allt som bör fordras af store män.»
</p>

<p>
<a id="page-217" class="pagenum" title="217"></a>
»Nej, däri har min ärade vän rätt», svarade
Svenske, då talaren nu vände sig till honom, »det bör
äfven fordras redlighet ... rättframhet ... gudfruktighet ...»
</p>

<p>
»Det har Laforme troligtvis glömt», sade Dalin
småskrattande.
</p>

<p>
»Glömt – parbleu! – Har ingenting att glömma,
af dessa inföddes vanor att slåss och rifvas om statssaker,
som ingen förstår, och dess emellan visa sig
tölpaktig i ett angenämt umgänge och oskicklig till
innocenta tidsfördrif, att sätta sin svenska stolthet i att
vara okunnig om inbördes politesse och artighet ...»
</p>

<p>
»Räknar min herre denna lilla picknick till något
annat än ett innocent tidsfördrif?» inföll nu friherrinnan.
</p>

<p>
»Jag skulle vilja fråga min herre», inföll fröken
Liewen, i det hon tog friherrinnan under armen och
aflägsnade sig, »om det är han själf som rönt bristen
på denna inbördes politess?»
</p>

<p>
»Aj, för böfveln», sade Dalin och bet sig i läppen,
»det där var ett grundskott.»
</p>

<p>
Laforme svarade endast med en axelryckning.
Man kunde dock tydligt märka att han var djupt
generad.
</p>

<p>
»Hur kunde mon frère förklara krig så brådstörtadt.
– Jag fick nyss en grundlig moralpredikan af
dessa charmanta damer, för det jag påstått att den
svenska kvinnan borde skåda mera på hjärtats renhet
än perukens formfulländning.»
</p>

<p>
»Parbleu! Mina damer!» sade Laforme, i det han
med en min af öfverlägsenhet såg efter dem. »Ni
böra icke tro att jag är någon vanlig coquâtre – man
kan icke alltid hafva patience. – Svenska kvinnan»,
<a id="page-218" class="pagenum" title="218"></a>
fortfor han i det han vände sig mot Svenske, »är
liksom en vidbränd hönspastej, utan must och arom,
som Lemartin säger. ’Man bör i allmänhet sky kvinnan
såsom ett lägre djur’, sade Musquet i Paris ...
Hennes umgänge är tråkigt och onyttigt – och han
hade, verte bleu, rätt.»
</p>

<p>
»Pauvre Liewen!» suckade Dalin.
</p>

<p>
»Pardon! – Jag pretenderar ej att älska henne;
och jag hoppas det är mer af vana än egenkärlek,
som mon ami säger sådana sottiser.»
</p>

<p>
Laforme var nu så ond han kunde bli.
</p>

<p>
»Att frekventera ett nöje, att något accortisera
en dam är icke kärlek? – Jag borde dock sluta äfven
därmed ... men så länge denna förskräckliga politik
varar, il n’y a pas moyen.»
</p>

<p>
»Nu vardt han då ändtligen en smula arg på
allvar», sade Dalin, då Laforme med stora steg lämnade
dem. – »Men så snart discoursen rör damerna,
är han alltid oberäknelig. – För min del håller jag
före att roi soleil är kvinnan. Mon ami Roué i Paris
sade alltid till mig: ’drag aldrig värjan annat än för
en älskvärd kvinnas skuld – må man utmana dig hur
mycket som hälst för kort och tärningspel’ – och jag
håller verkligen med honom. Det är icke nobelt att
slåss för någon teaternouvelle eller efter första voteringen.»
</p>

<p>
»Eller med unge män i gammalmodiga kläder»,
inföll Dalin försmädligt.
</p>

<p>
»Quelle bagatelle!» svarade baronen skrattande,
i det han förtroligt tog Svenske under armen. »Man
bör framför allt jaga skräck i unga nykomlingar, liksom
det är ganska fördelaktigt att göra det med
tjänare, fruntimmer och andra husdjur.»
</p>

<p>
<a id="page-219" class="pagenum" title="219"></a>
»För att icke tala om ryssen.»
</p>

<p>
»Under det man dör, icke sant, så att hela hären
blir vittne till huru en tapper officer åkallar den skönas
namn? – Hvilket perspektiv!»
</p>

<p>
Dansen tog nu sin början. Kontradansens lätta
melodier inbjödo de konverserande med oemotståndlig
kraft. I närliggande mindre löfsalar serverade täcka
herdeflickor söt pontak och sockerverk, schwindelkorn
och pepparnötter. I andra uppbjödo herdarne all sin
förmåga att locka hafvets och luftens gudomligheter
att tömma ännu ett glas kanelbrännvin, ratafia, madera
eller sött langorance. Långt in i sena sommarkvällen
hördes musikens toner ljuda öfver nejden, och midnattens
stjärnor hade redan börjat sitt kretslopp på
himlahvalfvet, då ett par skott från nickhakarne manade
till uppbrott och damer och kavaljerer under
skämt och skratt intogo sina platser i sluparne.
</p>

<p>
Den lustjakt, på hvilken Svenske gjort ditfärden,
skulle icke återvända till staden. Han såg sig därför
uppmärksamt omkring efter någon annan plats.
</p>

<p>
»Ma foi, ser icke min herre så vred och grym
ut, som vore han själfve Jupiter, som efter sin lilla
åskserenad i skymningen ville hedra oss med ett personligt
besök», sade fröken Liewen, i det hon vinkade
åt honom att taga plats i den båt i hvilken hon befann
sig. – »Kusin Laforme! maka sig något åt sidan.»
</p>

<p>
»I fören är bättre utrymme», svarade denne i det
han motvilligt reste sig upp, »eller hur, fröken Ulrika?»
</p>

<p>
»Om kusin Svenske håller till godo med några
kappor och salopper att sitta på», sade Ulrika rodnande,
»skall jag flytta mig så långt som möjligt åt
sidan.»
</p>

<p>
Denna inbjudning var alltför efterlängtad, för att
<a id="page-220" class="pagenum" title="220"></a>
icke Svenske skulle skynda att efterkomma den samma
och han märkte hvarken friherrinnan Buddenbrocks
missnöjda min, fröken Liewens rodnad, baronens medlidsamma
axelryckning eller Laformes belåtna leende. –
</p>

<p>
På den heta sommardagen hade följt en af dessa
härliga kvällar, hvarpå nordens sommar är så rik, då
själen oförmärkt lämnar sitt bräckliga omhölje, för att
fri få irra kring i den blå rymden, högt öfver jordlifvets
kval och bekymmer. Det är visserligen icke
söderns rena, djupblå himmel, som från sin otaliga
stjärnehär utandas lidelsens glöd. Det är icke orangens
vällukt, som sprides af aftonvinden, då han med lätt
hand krusar insjöns vatten. För hans milda famntag
susa i stället på stranden allvarliga furor, vajar hängbjörken
sina långa grenar öfver vattnet, som utom den
mörka stranden endast kan återspegla en blekblå himmel
med fåtaliga stjärnor. Men den ljusa rymden, den
fridfulla, allvarliga stillheten tala likväl ett språk som
går till djupet af människosjälen. Ty det är icke stundens
förtrollande fägring de förkunna – utan det eviga
och oförgängliga.
</p>

<p>
En sådan afton måste alltid utöfva en mäktig
verkan på unga sinnen. Svenske, som en lycklig tillfällighet
fört till Ulrikas sida, hade snart fullkomligt
glömt bort alla förut fattade beslut att tygla sin
känsla för henne. I stället uppbjöd han hela sin förmåga
för att kunna framställa sina lefnadsplaner i så
ljus dager som möjligt. Hur skälmskt smålog hon
icke, då han omtalade att han varit en smula misslynt
därför att hon försmått honom för baronen. Hur
förtjusande skalkaktigt var icke hennes leende, då hon
svarade att hon icke visste att någon annan än kusin
Meijersdorff hade åtagit sig att vakta öfver hennes
<a id="page-221" class="pagenum" title="221"></a>
conduit. Hur hjärtligt skrattade hon ej då Svenske
frågade henne hvilken kung hon mest tyckte om, endast
för att få henne att säga Carolus, som var hans
namn. –
</p>

<p>
»Så vackert stjärnan lyser där borta öfver berget»,
sade hon efter en sådan fråga, i det hon bröt
den förtrollande tystnaden. »Är det icke Carlavagnen?»
</p>

<p>
»Nej, kusin. Carlavagnen ligger mera i norr. –
Hvilken stjärna är kusin Ulrikas?»
</p>

<p>
»Ack ... ingen stjärna är min. För ett år sedan,
då jag en natt plockade ängsblommor med kusin
Liewen, hvilka vi sedan skulle drömma på, såg jag
en så vacker stjärna, och då tänkte jag genast på
kusin Meijersdorff. – Hon sken så klart – men ett tu
tre slocknade hon och föll ned till jorden. – Kusin
Liewen sade att man alltid skall vara två, för att äga
en stjärna», tillade hon förlägen.
</p>

<p>
Det vardt nu tyst i stäfven under några ögonblick.
</p>

<p>
»Skulle då kusin Ulrika icke vilja dela sitt
konungarike där uppe på den där lilla stjärnan?»
</p>

<p>
»Hör kusin hur vackert hofjunkarn sjunger: »Tircis
je ne veux refuser.»
</p>

<p>
»Sköna Afrodite, ni må icke tro att ni på nytt
får försvinna i vågskummet», sade Svenske hviskande
i det han fattade hennes hand, »och icke häller låta
någon annan än Mars röfva bort hälften af ert sköna
stjärnrike.»
</p>

<p>
»Ni plågar mig med er stjärna ... Kusin vet lika
väl som jag», fortsatte hon i häftigare ton, höjande
sina blå, fuktiga ögon mot honom, »att vi, oförståndiga
barn, redan tycks hafva delat henne – Men hvad var
det?» afbröt hon sig, i det hon spratt till liksom förskräckt
<a id="page-222" class="pagenum" title="222"></a>
öfver de ord hon låtit undslippa sig, – »ropade
ej någon mitt namn?» –
</p>

<p>
»Där föll stjärnan, som vi tänkte på –»
</p>

<p>
»Ack, så grymt ödet är.»
</p>

<p>
»Nej, jag ser, det var en annan.»
</p>

<p>
»Vet kusin, jag känner mig så vemodig just nu.
En så underlig känsla ... jag undrar just hvar vi äro
om två år på denna dag.»
</p>

<p>
»Hvarför just om två år?»
</p>

<p>
»Jag vet det icke, det föll mig så in», svarade
hon skrattande, »det var som hofjunkaren brukar säga,
en idé som embarasserade mig.»
</p>

<p>
»Ulrika, mitt barn, så högt du skrattar», hördes
friherrinnans stämma i detsamma från aktern. »Vi
kunna ju icke höra ett ord af baronens vackra air,
endast för ditt uppsluppna skratt. En väl éducerad
dam bör mera tänka på sin person.»
</p>

<p>
»Vår sköna Afrodite, tänker på vågens hvita skum,
hvilket påminner henne om barndomens lyckliga vår.»
</p>

<p>
»Mon Dieu, hvad hofjunkarn jämt smickrar!» sade
fröken Liewen i det hon kastade en retsam blick på
Laforme, under det Ulrika, förlägen till följd af modrens
skarpa tillrättavisning, icke brydde sig om att
svara på Laformes fadda artighet – »men du fryser,
mon ange ... tag min salopp! Man bör akta sitt unga
hjärta, min herre», tillade hon småskrattande i det hon
sänkte ett par smäktande ögonkast på Svenske.
</p>

<p>
En lång tystnad följde på dessa ord. Till och
med Schulenberg hade tröttnat på att tala med general
Stenflycht om sin hessiska pension och det var endast
årornas plaskande i vattnet som bröt tystnaden,
då slutligen alla på en gång utropade »nu äro vi
framme!»
</p>

<p>
<a id="page-223" class="pagenum" title="223"></a>
Som ett eko hördes öfver det glada sorlet fröken
Liewens stämma: »Mon Dieu! Hvar äro då mina kavaljerer?»
</p>

<p>
Denna färd från Liljeholmen hade varit ett af de
angenämaste ögonblick som Svenske upplefvat. Han
tyckte sig allt jämt se sluparne framför sig, huru de,
den ena efter den andra, gledo fram i den ljusa sommarnatten
och höra hur skrattet och sången genljödo
från stranden. Längst bort vid synranden stod
den lilla stjärnan, ensam på fästet. En mörk sky
skred sakta ned emot henne. Men den gick förbi.
Hon skulle alltså fortfara att lysa för honom.
</p>

<p>
Han mindes vidare hur sången fört honom bort
till de ljusa rymder som omgifva människans paradis,
hur den vackra fullmånen höjt sig öfver de södra bergen,
öfvergjutande den mörka vattenytan med sitt
silfverskir under han såg hennes anlete småle emot sig
då han talade om sin far och förtrodde henne att han
ville blifva lika tapper som han hade varit. Nu tyckte
han sig höra igen hennes klingande skratt, då hon svarade
honom att hon ju flera gånger om förklarat att
hon icke tyckte om andra än tappra kavaljerer ...
</p>

<p>
Medan han så drömde, hade han kommit till sitt
härbärge, och ärnade just inträda genom den på glänt
stående förstugudörren, då denna häftigt rycktes upp
och en liten pojkbyting, i hamn och häl förföljd af
Lars, som höll en stor sopkvast i högsta hugg, var
nära att springa omkull honom.
</p>

<p>
»Nå var då icke så bråd på gröten, din bortbyting»,
ropade han efter den springande pojken, som
stannade och bugade sig, då han fick se hvem den
mötande var, »och du Lars, tycker du att det är rätt
<a id="page-224" class="pagenum" title="224"></a>
och anständigt att nappas med sin herre på detta sätt
om dörren?» –
</p>

<p>
Men Lars var inte sen att ge svar på tal; han
saknade aldrig ord i mun. Bäst han sutit utanför
dörren till sin herres rum, sade han, och putsat knapparna
i den blå rocken, hade han fått se den här lilla
vettvillingen göra miner mellan spjelarne af trappstaketet.
</p>

<p>
»God afton junker», sade han, då han märkte att
han var uppmärksammad.
</p>

<p>
Lars hade till förstone inte svarat, då han ansett
att talet ej rört honom.
</p>

<p>
»God afton Herr kung», hade pojken återtagit, i
det han sett riktigt illmarig ut och gjort den allra ödmjukaste
bugning.
</p>

<p>
»Trå dig hur du sprätter, ditt lilla yrfä», hade
Lars nu svarat med godmodigt grin, i det han tagit
honom i noggrannare ögonsikte.
</p>

<p>
»Alla som voro med gamle kungen, äro kungar i
mina ögon», hade pojken fortfarit.
</p>

<p>
»Ja, du! Hugget som stucket!» svarade Lars, som
börjat känna sig allt mera böjd för samtal.
</p>

<p>
»Ska’ junkern hjälpa soldaterna, då de gå ut i
kriget?»
</p>

<p>
Lars hade svarat på frågan med en stum nick.
</p>

<p>
»Och er unge herre också? Något till ståtlig
karl ... Nådig junkern är hemma hos sig, kan tro?»
</p>

<p>
Lars, som under samtalet tagit upp en gammal
strumpa ur byxsäcken, hvarur han sökte ut ett af de
minsta mynten, och slutligen stannat i valet mellan
tvenne olika slitna runstycken, hade plötsligt lystrat
till vid denna fråga. Därpå hade han slängt slanten
nedför trappan, i det han ropat, »där har du för dina
komediantkonster, ditt lilla kräk.»
</p>

<p>
<a id="page-225" class="pagenum" title="225"></a>
»Det ingen vill ha’, vill ingen ta», hade pojken
svarat med ett skratt, utan att bry sig om den kastade
penningen, som skramlande for nedför alla trappstegen.
»Det skulle vara roligare att se en sådan hög herre
som ni, junker, på ert slott», hade han fortsatt med ett
försmädligt grin, »och se hur ni jagar, fiskar, äter,
dricker, kräfver in bonderäntorna, sofver, äter, dricker
om igen och slår drängar och pigor.»
</p>

<p>
»Nu kan det vara nog med den psalmversen, sa’
klockaren, bröt halsen af sig», hade Lars svarat. »Lagar
du dig icke nu din väg, skall hin rida dig. Nådig
herrn kan komma i hvarje ögonblick.»
</p>

<p>
Därpå hade Lars lagt ifrån sig arbetet och rest
sig upp.
</p>

<p>
»Är nådig herrn då inte hemma?» hade pojken
frågat, i det han fäst sina plirande ögon på Lars.
</p>

<p>
»Din utbasade tjufpojke! Jag skall lära dig att narras
med mig och få mig att säga mer än jag vill.»
</p>

<p>
Han hade i detsamma rusat upp för att gripa
pojken i kragen, men denne hade, smidig som en ål,
glidit ned utför trapporna och skulle just springa ut
på gatan, då, såsom är nämndt, Svenske inträdde.
</p>

<p>
»Ers nåd kanske icke håller sitt ord», sade pojken,
då Svenske, sedan Lars berättat deras samtal, uppmanade
honom att komma närmare, lofvande att intet
ondt skulle vederfaras honom. »Ers nåd gör kanske
med mig som en annan viss hög person i Carlbergsparken,
som först lockar en till sig med pepparnötter
och candisocker, för att sedan fjädra en värre än mäster
Lemartin, då han skall till att lära någon att fjädra
en kapun – eller som den engelske ministerns fru i
Kniggeska huset gör med hundarna, som hon först
<a id="page-226" class="pagenum" title="226"></a>
lockar med sockerbröd innanför järngallret, för att
sedan hugga hufvudet af dem.» –
</p>

<p>
»Tyst, din lille skräflare», sade Svenske, nyfiken
att få höra hvad pojken hade att förtro honom, »jag
ger dig mitt hedersord på att intet ondt skall hända dig.»
</p>

<p>
Detta löfte tycktes innebära tillräcklig säkerhet,
ty pojken följde nu Svenske uppför trappan och in i
hans rum, där det icke varade länge, innan han fängslade
Svenskes hela uppmärksamhet.
</p>

<p>
Genom förräderikommissionen hade hattpartiet, så
berättade pojken, fått reda på de hemliga möten som
biskopen, hans morbror, haft med engelske ministern
hos ålderman Smedman, som därför följande afton skulle
arresteras i samma ögonblick han stode i begrepp att
mottaga de engelska subsidierna. Pojken visste det
bestämdt, ty han hade hört det med egna öron och
han berättade för Svenske huru han, sedan lång tid
tillbaka, hade tjänat biskopen med dylika rapporter
samt nu senast från franske ministerns kök skaffat
honom flere underrättelser, för hvilka han fått mycket
beröm.
</p>

<p>
Till en början visste Svenske icke rätt hvad han
skulle tro om denne besynnerlige rapportör och sporde
därför endast hur hans morbror fått fatt på honom.
Men pojken svarade öppet och utan tvekan att det
skett, då hans mor för några år sedan skulle brännas
som trollpacka, anklagad för rätta därför att råttorna
spökade i linväfvarens bakport.
</p>

<p>
»Det var vid den tiden», sade han, »som så många
andra af hennes tro foro bort med det stora fartyget,
för att undgå prästernas förföljelser. – Min stackars
mor kunde ej följa med, då hon var fängslad i smedjegårdshäktet,
där, som hans nåd vet, man hänger dem
<a id="page-227" class="pagenum" title="227"></a>
nakna med armarna mot kalla muren, så att endast en
tå i sänder kan röra vid det vattenfyllda golfvet, eller
vaggar dem i pinnvaggan.»
</p>

<p>
»Var det där som min morbror fick fatt i dig?»
</p>

<p>
»Ja, hans nåd; – och sedan skaffade mig en
vacker fröken, hvars vagn åkte öfver mitt vänstra ben,
en plats som stekpojke hos franske ministern. Det var
hon som skickade mig hit.»
</p>

<p>
Denna sista upplysning stadgade Svenskes uppfattning
om sagesmannens pålitlighet och han affärdades
därför med mycken vänlighet och en vacker penninggåfva.
</p>

<p>
»Glöm ej i morgon afton», sade pojken med ett
belåtet grin, i det han sprang nedför trappan.
</p>

<p>
»Eller rättare i afton», sade Svenske för sig själf,
i det han stängde dörren efter honom; »det är ju redan
långt öfver midnatt.»
</p>

<div class="centerpic end">
<img src="images/i227.jpg" alt="" /></div>

<div class="chapter">

<h2 class="chapter" id="chapter-0-12">
<a id="page-228" class="pagenum" title="228"></a>
<span class="centerpic"><img src="images/i228.jpg" alt="" /></span>
<br />XII.
</h2>

</div>

<p class="first">
<span class="firstchar"><span class="prefirstchar">»</span>N</span><span class="postfirstchar">å,</span> Bisot, hur var det? – Hvem skulle leda
konferensen på Packartorget?» – frågade St.
Severin, i det han lockade till sig en liten
King Charles hund, som stack fram sitt lurfviga hufvud
ur en liten prydligt arbetad hundkoja vid fönstret
i hans kabinett. »Är det Wreden eller någon annan
misstänkt person?»
</p>

<p>
»Nej, icke så väl, ers excellens», svarade den tilltalade,
i det han sänkte sitt smilande anlete ödmjukt
mot golfvet. »Det är prästen – räfven med det
rakade fårhufvudet.»
</p>

<p>
»Ah! – Jag vet, biskopen?»
</p>

<p>
»Alldeles, ers excellens, och han är så god som
alla de andre tillsamman.»
</p>

<p>
»Vi måste försäkra oss om honom – vore det
än med våld», återtog ministern allvarsammare. »Så
viktig föreföll mig likväl icke hela saken för åtta dagar
sedan.»
</p>

<p>
»Ja, icke sant, ers excellens, det blir ett duktigt
kap – faller han, så ramla alla nattmössorna i en hög
<a id="page-229" class="pagenum" title="229"></a>
och blifva lena och mjuka, som om de aldrig skulle
haft någon stärkelse i kroppen ...»
</p>

<p>
»Våra andra företag måste uppskjutas», afbröt
St. Severin, som under samtalets gång blifvit alltmera
intresserad. »Äro våra unga vänner underrättade om
patrulleringen?»
</p>

<p>
»Ja, ers excellens.»
</p>

<p>
»En del till häst och en del till fots?»
</p>

<p>
»Ja.» –
</p>

<p>
»Ännu en sak, vi måste vara i ordning att sända
ner åt provinserna säkra och pålitliga herredagsmän,
för att få hit upp deputationer, som kunna pocka på
kriget. – Hur går det med fritafflarna?»
</p>

<p>
»Utmärkt, ers excellens; – fem bord à hundra
plåtar i veckan äro redan arrangerade. Detta gör
femhundra plåtar i veckan; en lika summa delas ut
åt sådana obemedlade vänner af det höga ridderskapet,
hvilka af politiska skäl icke ansett sig kunna deltaga
i dessa måltider. – Med de två bord, som landtmarskalken
och general Stenflycht hålla, och till hvilka
jag lämnat medlen, gör det hela tolfhundra plåtar i
veckan ...»
</p>

<p>
»Hur länge förslå våra pengar?»
</p>

<p>
»Mycket länge, ers excellens. Med femtusen plåtar
skall tout le monde i denna tiggarhålan kunna hållas
i godt humör ända till voteringen.»
</p>

<p>
»Här äro ytterligare tvåtusen», sade St. Severin, i
det han lämnade Bisot några dukatrullar. – »Står det
något nytt i Gazette d’Altona?»
</p>

<p>
»Danskarne hafva lagt beslag på de sista numren,
men i posten stod i går att en präst, en jägmästare
och en fabrikör värfvade röster åt prinsen af Birkenfeld. –»
</p>

<p>
<a id="page-230" class="pagenum" title="230"></a>
»Ah! – I sanning en mycket farlig trio för våra
motståndare», sade St. Severin småleende, i det han
klappade sin lilla favorit på hufvudet. »Men à propos
sådant där illustert folk, glöm icke att enhvar af allmogen
endast bör få tjugufem dukater på hand och de
öfrige först när voteringen utfallit efter vår önskan.
Det som då blir öfver får Bisot behålla, det bör ändå
göra några hundra dukater, och summan fyrdubblas
om den gamle prelaten fastnar i nätet.»
</p>

<p>
Sedan Bisot fått några ytterligare förhållningsorder
aflägsnade han sig, sedan han med en ödmjuk och
sirlig bugning kysst hans allra kristligaste majestäts
ambassadör på hans broderade rockskört. Först nere
i trappan stoppade han på sig dukatpåsarna.
</p>

<p>
Att ödmjukhet och kryperi icke voro hans enda
utmärkande egenskaper framgick emellertid snart af
hans uppförande mot lakejerna, som voro samlade
där nere, och hvilka med nyfikna miner betraktade
honom. Om det varit fråga om någon ny silfverstöld
i kungshuset, hade nämligen icke själfve silfverknekten
tagit på sig en så högdragen och hemlighetsfull min
mot silfvertvätterskorna, som Bisot nu gjorde, då han
med förnäm tystnad mötte deras närgångna frågor.
</p>

<p>
»Själfve kung Fredrik», sade hofmästaren, då han
med illa dold vrede såg efter honom, »var icke morskare,
då han under min tid vid hofvet ställde hela
hofstaten till ansvar för den skämda maten och den dåliga
konfekten, som serverades på det kungliga bordet.»
</p>

<p>
»Mille tonnerre, hvilken konfekt», inföll monsieur
Lemartin, »seg som senor – men så åtgick det icke
för vår kunglige tårtbagare mer än sex lod om dagen
för höga öfverhetens bord. – Hade han ej varit
<a id="page-231" class="pagenum" title="231"></a>
ålderman och haft fri eldbrand från den kungliga vedgården,
hade han långt före detta suttit på gäldstugan.»
</p>

<p>
»Jag ger böfveln konfekten, men hvad var det
som pöste ut ur fickan på honom? Han såg alldeles
ut som biskopinnan Svedberg, då hon skulle gömma
kungens silfvertallrik under korsetten.»
</p>

<p>
»När han hade de där vännerna med sig förra
gången», inföll en af lakejerna med förnumstig min,
»hittade jag en platå med pudding under en gammal
repkjortel i förstugan.»
</p>

<p>
»Ja, det torde vara rådligast att se efter om något
försvunnit», sade hofmästaren, i det han gjorde
tecken åt de andre att följa sig. »Grefvens ena skospänne
låg i morse framme på bordet i kabinettet!» –
</p>

<p>
Hattpartiet skulle hafva jublat af glädje, om det
haft kunskap om att man var så nära att gripa på bar
gärning en af dess farligaste motståndare. Men ännu
kände endast ledarne till saken. De hade emellertid
allt ordnadt för ett hastigt spridande af nyheten om
förrädarens häktning. Och berättelsen om den stora
fara, hvari landet sväfvat till följd af hans brottsliga
förbindelse med engelsmännen, låg färdigtryckt i flere
hundra exemplar. Då Bisot styrde sina steg nedför
Drottninggatan utvisade hans leende anlete att han
ansåg det fälttåg, han planlagt, redan vunnet och det
fyrdubbla honorariet förvärfvadt.
</p>

<p>
Vädret var icke behagligt. Regnet flöt i strömmar
och ingen vandrare syntes till på den smala, af
låga hus omgifna gatan. Endast fyra eller fem af
dessa voro trevåningshus, återstoden utgjordes af låga,
rödmålade hus af trä eller korsvirke, täckta med tegel.
Små grönsprängda, kittade rutor, infattade i låga
fönster, hvilka i de nedre våningarna för det mesta
<a id="page-232" class="pagenum" title="232"></a>
endast höjde sig obetydligt öfver gatan och voro för
sedda med väldiga fönsterluckor eller tjocka framskjutande
gallerverk, stora höga portar med ofantliga portklappar,
sneda vindskupor och en fullkomlig brist på
takrännor voro för öfrigt deras mest i ögonen fallande
yttre kännetecken.
</p>

<p>
Det var icke rådligt, vare sig för Bisot eller någon
annan, att se för högt i vädret. Rännstenen, med
sin afgrund af brunt gyttjigt vatten, flöt midt på gatan
och det var icke angenämt att komma honom för nära.
Man hade ännu icke hunnit bortskämmas med en sådan
renhållning som nyss införts i Paris. Hvem hade
väl för öfrigt ondt af den stora smutshögen, på hvilken
Bisot nyss höll på att falla omkull, om icke mäster
Beckius, guldsmeden borta i hörnet, och han tyckte
nog att hans tomtlinie redan var lång och dyr nog
förut att hålla ren? Men inga lyktor, frågar ni? – Icke
häller på de mörka höstkvällarna? Jo, på Riddarholmsbron
funnos nu mera, som enhvar visste, två, som
nyss blifvit utställda, och hvilka, som det sades skulle lysa
hvarje kväll hela vintern igenom då icke månen sken.
För öfrigt var hvarje välburgen person af societeten
skyldig att låta sitt husfolk följa sig med handlykta.
De båda oljelyktorna voro därför stockholmarnes glädje
och stolthet och de behöfde sannerligen denna tid något
att glädja sig åt. Månget husfaderligt påbud af
den höga öfverheten var nämligen icke af den beskaffenhet,
att det kunde väcka denna känsla hos dem.
De fingo icke gå på svag is, ty då utsatte sig den
felande för att få sitta tre timmar på trähästen, de
fingo icke, med samma utsikt till straff, röka tobak på
vissa broar eller allmänna platser. Körde eller red
någon i traf, kunde han, om olyckan var med honom
<a id="page-233" class="pagenum" title="233"></a>
och statstjänarne uppmärksamma, få plikta med fyra
par spö och en timmes ridt på trähästen, eller, om
han var af adel eller herreklassen, med 40 mark. Nyttjade
någon mångfärgade, fasonerade eller utländska
sidenband, pliktade han 100 daler; om han bar kläder
af annan snitt än den som lagen föreskref eller om
han, äfven om detta icke var fallet, hade glömt att
låta stämpla dem, var lag samma. Han fick icke nyttja
flere maträtter eller andra sorters vin, än som lagen
tillät. Om någon åt en karamell af utländsk tillverkning
eller satte på sin sons rock för stora knappar
eller på sin egen för bred sammetskrage, strax kunde
han anklagas för kämnärsrätten. Om han eller hon
tillhörde tjänstefolket och nyttjade sidentyg som icke
var aflagdt efter husbondefolket, kunde plikten uppgå
ända till åtta dagars fängelse och förlusten af halfva
årslönen, utom själfva kläderna, hvilka i alla händelser
voro förbrutna. För att vara öfverheten riktigt i lag,
borde han låta bära sig i portschäs, om han än älskade
åkdon aldrig så mycket, på det att bruket af hästar
och vagnar måtte aftaga; och hans fru hade ej lof att
bära styfkjortel till längre vidd än fyra alnar, om hon
icke förut antecknat sig på den lista, som statstjänarne
buro omkring i husen, och erlagt den stadgade afgiften.
– Det var ju icke underligt, om under sådana förhållanden
ett par oljelyktor vid Riddarholmsbron kunde
uppväcka allmän förtjusning.
</p>

<p>
Bisot hade hunnit till hörnet af stora Vattugränden,
hvilken denna tid gjorde skäl för namnet, då
riktiga små bäckar af regnvatten nedstörtade på ömse
sidor om de långa trappor, som ledde upp till Brunkeberg.
Han såg sig oroligt omkring åt alla sidor innan
han vek af inåt gränden, liksom skulle han hafva anat
<a id="page-234" class="pagenum" title="234"></a>
några förföljare i närheten; därefter svepte han kappan
närmare kring sig, tryckte den lilla, trehörnade hatten
djupare ned i pannan och skyndade med snabba steg
uppför trapporna och mot det lilla rödmålade vakthuset
högst uppe på sandåsen. Här stannade han ånyo
och lät höra en sakta hvissling, hvilken strax därpå
besvarades.
</p>

<p>
»Allt är i ordning, ser jag», sade Bisot med låg
röst, då en liten pojke i detsamma smög sig fram
från andra sidan huset.
</p>

<p>
»Ja! De skola träffas i afton, ers nåd.»
</p>

<p>
»Misstänka de något?»
</p>

<p>
»Icke det minsta.»
</p>

<p>
»Hvar skall du säga att du varit så här sent?»
</p>

<p>
»Hos Bäckens i spökhuset», svarade pojken med
ett illmarigt grin, »då blir mäster spökrädd, och när
han tänker på spöken blir han alltid beskedlig.»
</p>

<p>
Bisot gaf pojken ett mynt och fortsatte därefter
sin väg utför den branta sluttning, som förde ner mot
Malmtorgsgatan och Norrmalmstorg.
</p>

<p>
I ett af vakthusen nere vid broarna gick det samtidigt
ganska lifligt till och sången ljöd därifrån så att
det hördes öfver hela torget:
</p>

<div class="poem-container">
  <div class="poem">
    <div class="stanza fraktur">
      <p class="verse">Wår fröjd och wårt kif,</p>
      <p class="verse">wårt långsamma lif,</p>
      <p class="verse">är en hastig dröm.</p>
      <p class="verse">Ty låtom oss dricka, ja swärja och dundra,</p>
      <p class="verse">hwar kwäll som morgon beskänkte bli!</p>
      <p class="verse">Må narrarna skratta och gärna undra,</p>
      <p class="verse">de måste dock en gång dö som wi.</p>
    </div>
  </div>
</div>

<p class="noindent">
Hela vakten inföll skrålande med full hals i omkvädet.
</p>

<div class="centerpic">
<a id="page-235" class="pagenum" title="235"></a><img src="images/i235.jpg" alt="" /></div>

<p>
<a id="page-236" class="pagenum" title="236"></a>
»Nå, Petter Gröning» – hördes en hes basröst
från öfversta änden af det låga vaktrummet – »kan
du sjunga någon mera visa? – Nej, säger du? – Då
skola vi lösa gåtor. – Kan du, Måns Flinta, eller du,
Lars Wärme, säga hvem det är som trampar på sömmen
och dricker upp fodret?»
</p>

<p>
»Skräddarefar, när han är beskänkt.»
</p>

<p>
»Den gången slog du hårdt mot hårdt, flintskalle
– nå, hur många tår hade kung Carl på vänstra foten?»
</p>

<p>
»Sex!»
</p>

<p>
»Jämnt som en sena, och det var därför, ser ni
bussar, att han var af jättesläkt. Mördarne kunde
icke häller ta’ lifvet af honom själfva, utan måste låta
ett troll röfva bort honom i Klevemarksfjället. Det
hven om knutarna, ska’ ni tro, då de foro af med honom
öfver skogstopparna. Men raggen må ta’ mig»,
afbröt han sig, »om det icke är något satty som rör
sig där borta i portöppningen. – Jaså, den där kommissarien
säger du, Flinta. Ja, säg honom att fänriken
är inne i andra vakthuset. – Nå, hvad var det jag sa’
nu, bussar», återtog han efter en klunk i ölmuggen.
»Jo, det var sant, öfverheten ska ni alltid ha i ett
godt minne. Salig Hercules på öfverstelöjtnantens
kompani fick sina fyratio par för det han talade lasteligen
om hennes maj:t vår allernådigste enkedrottning.
Men det var förstås andra tider. – Nu är det
mjölkfingrar som hålla i styret. – Bara skräp mot i
salig kungens tid. – Nej, värjan ut, Flinta, och hit med
långtobaken.»
</p>

<p>
»Fältväbeln kan aldrig tro», svarade den tilltalade,
i det han närmade sig från dörren, »nära hälften af
kompaniet ligger till sängs i kvarteret af brist på
mundering. Hade icke Wetterströmskan haft några
<a id="page-237" class="pagenum" title="237"></a>
persedlar kvar efter piparen, som i fjor ramlade ner
från slottsställningen, hade väl också jag fått stanna
hemma.»
</p>

<p>
»Det var då det enda förståndiga den piparen
gjorde i lifvet ... Men pass opp, bussar», afbröt han
sig, »nu kommer fänriken.»
</p>

<p>
»Quel mauvais passetemps», hördes i detsamma
en pipig, läspande röst från dörren, hvarefter fänrik
Wrangel, åtföljd af Bisot, inträdde i vaktstugan. »Är
det på detta sätt som Reiter vill göra sig förtjänt af
mitt förord hos mon père?» fortsatte han, i det han
rynkade näsan åt tobakslukten och försiktigt aftog hatten
för att icke skämma frisyren. »Grand Dieu! Hvilket
oväder, min bäste! Hans maj:t säger visserligen
att det är en lustre att äga god och gammal adel;
men, ma foi de Paris, som min vän Meijersdorff säger,
man måste vara en god patriot för att kunna stå ut
med denna tjänsten. Ett par manschetter hålla sig ju
knappast en timme och ett krås ännu kortare tid ...»
</p>

<p>
»Ers höga nåd torde behaga draga sig till minnes
mina order», inföll Bisot i hviskande ton. »Ers
nåds höga vänner kunde få snufva af de kalla träskångorna
vid Packarhustorget.»
</p>

<p>
»Ah! Ma foi, hade jag icke så när gjort mig
skyldig till en smula distraktion. Nå, Reiter, äro bussarne
i ordning?»
</p>

<p>
»Som tända ljus, ers nåd; utom femton, som perukmakaren
sade skulle sitta uppe öfver natten, för att icke
hvetemjölet skulle klibba ihop sig i deras peruker.»
</p>

<p>
»Följ då denne man! – Au revoir, min herre. –
Quel mauvais passetemps! Jag stannar här.»
</p>

<p>
»Hör nu, herr kommissarie», sade Reiter hviskande
till Bisot, då fänriken aflägsnat sig, »det är väl något
<a id="page-238" class="pagenum" title="238"></a>
sådant satty å färde kan jag tänka, som det var i
februari, då vi fångade hans nåd Gyllenstjerna? – Ni
svarar ej? – För mig kan ni dock vara fullkomligt
lugn – Reiter är tyst som en fisk, om det kniper, och
har talat med många förnämare herrar än ni i sin dar.
Det var icke längre sedan än i går, då öfversten kom
och sa’ att min hårpung icke satt ordentligt. Jo, sa’
jag, öfverste, snyggare hårpung har ni aldrig haft.
Och teg gjorde han och såg flat ut ... Men fy för
tusan!» utbrast den käcke korpralen efter att hafva
öppnat dörren och sett sig omkring en stund. »Här
är ju mörkare ute än i St. Clara på julottan. Hur
skall man väl i detta vädret kunna se om karlen har
brun eller blå kappa och långhandskar?»
</p>

<p>
»Låt det vara min ensak», svarade Bisot vresigt.
</p>

<p>
»Nå, nå, min nådige herre, frågan är väl fri, kan
jag tro? Men jag har mina order, jag, och dem följer
jag.» –
</p>

<p class="tb">
<sup>*</sup>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<sub>*</sub>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<sup>*</sup>
</p>

<p class="noindent">
Det hade varit i ett anfall af öfverilning, som
åldermannen erbjudit sitt hem till mötesplats för den
farliga underhandling, som skulle knytas mellan mösspartiet
och engelska regeringen. Den stund han lofvade
det hade han också bittert ångrat mer än en
gång. Han var en hederlig och rättskaffens borgare
af gamla slaget, sade han ofta till sig själf, som visserligen
af allt sitt hjärta önskade sitt lands uppkomst
och förkofran, men som därför icke kunde förstå hvarför
hans person behöfde tagas i anspråk och hans lif
löpa fara för politiskt prat, som det, när allt kom omkring,
icke kunde vara något allvar med. Ty, när
<a id="page-239" class="pagenum" title="239"></a>
han tänkte närmare på saken, hvad gjorde det väl om
Sverige eller ryssarne hade Finland. –
</p>

<p>
För honom kunde de senare ju gärna få det –
ja, hela Sverige om det knepe. Han kunde ju aldrig
få något obehag däraf. Tvärtom; tullen på talg och
hampa skulle försvinna, intet krig skulle draga folket
ur landet och fördyra arbetskrafterna – däremot skulle
mäktiga herrar komma, som kunde tukta adeln och
ståndspersonerna – dessa öfversittare i pudrade peruker
– och tvinga deras högförnäma damer att knappa
in något på styfkjortlar och roberonder. Hans gamla
gumma, kantänka, måste kyssa nådig grefvinnans
kjortelfåll, för det nådig grefvinnan varit så nådig och
lånat hans vackra slup.
</p>

<p>
Nej, ryssen kunde gärna komma. Biskopen talade
så vackert om språket och religionen och hvad våra
förfäder varit. Men inte visste han om de varit fåglar
eller fiskar. Ryssarne hade ju präster också, och
språk likaså, och hvad behöfde man för öfrigt tänka
på hvad som skulle komma om hundra år.
</p>

<p>
Nej, som sagdt, han var en gammal och välmenande
köpman, som gjort rätt för sig efter bästa förmåga
och icke lurat sina kunder mera än som bruket
var hos andra yrkesmän; och vår herre skulle nog
förbarma sig öfver honom såväl som öfver alla de
andra – och nu hade han varit så dum att låta narra
sig af dessa ränkmakare att låna sitt hus till hemliga
öfverläggningar!
</p>

<p>
Hvad skulle väl följden blifva? En vacker dag
skulle allt upptäckas, hans bod stängas, hans varor
säljas på kronoauktion och hans hus falla i händerna,
kanske på hans värste fiende, Hans Vädergren, midt
öfver gatan, som var den argaste hatten inom hela
<a id="page-240" class="pagenum" title="240"></a>
borgarståndet, och som kanske skulle inrätta ett kattuntryckeri
där »gamle Smedman» nu hade sitt vackra
Danzigkram, under det att gamle Smedman själf finge
sitta inom lås och bom på Marstrands fästning, efter
att förut fått stå under kåken till spott och smälek
för alla packhuskarlarne.
</p>

<p>
Åldermannen kände en rysning långs ryggraden,
då han i detsamma råkade kasta en blick öfver disken
ut på torget. Efter hvarje nytt möte med engelsmannen
hade dessa rysningar känts allt förfärligare. Nu
kände han hur hans kropp riktigt skakade i alla leder
och så kom han att tänka på att samma kväll skulle de
mötas å nyo. Han kunde inte härda ut längre. Men
så kom den tröstegrunden att det lofvats, att detta
möte skulle vara det sista. Då skulle allt afgöras och
penningarna erhållas och sedan skulle det ändtligen
vara slut med dylikt trassel. Väl var det emellertid,
tänkte han, att Bisot ingenting märkte den kvällen, då
han mötte honom utanför porten, ty då hade det varit
nära att åldermannen talat hufvudet af sig.
</p>

<p>
Detta var emellertid den enda ljusa punkten i
hans betraktelser. Men den kom hans anlete att antaga
ett visst själfbelåtet uttryck, när han steg uppför
den smala trappan till öfre våningen, för att intaga det
tarfliga middagsmålet.
</p>

<p>
Här mötte honom likväl nya ledsamheter, hvilka
grepo honom lika djupt, som om planen redan vore
röjd och han själf på väg till Marstrand. Hafrevällingen
var vidbränd och smöret härsket. Det var nästan
i ett anfall af förtviflan, som han slog dörren igen
efter sig, midt för sin äkta hälfts näsa och skyndade
ner i boden för att, lika hungrig som förut, fortsätta
att mäta ut linneväf och bannas på bodgossarne.
</p>

<p>
<a id="page-241" class="pagenum" title="241"></a>
Han hade varit för godmodig där uppe, tänkte
han. Det vore märkligt, om han icke skulle kunna
vara herre i sitt eget hus. Det kunde göra detsamma,
hvem som styrde land och rike, men här hemma, där
han var husbonde, där finge ingen taga herraväldet
ifrån honom, och, under det att han tänkte så, knallade
han sig på nytt uppför den branta trätrappan, för att
med en häftig spark få dörren till skafferiet att slå
upp på vid gafvel. Och man fick nu höra högsta
graden af den mandom, som han förstod att gifva sin
hesa stämma, då han frågade sin äkta hälft, om hon
glömt bort att det skulle komma gäster till kvällen.
</p>

<p>
»När var det annat än kält och oväsen här i
huset», hördes en gnällande stämma inifrån mörkret.
</p>

<p>
»Det är en sak som icke rör dig, käring», hördes
åldermannen svara ännu morskare.
</p>

<p>
»Ja, Gud skall veta att jag icke mer är ung och
behaglig för dig, Göran» – svarade mor Katrina, i
det hon, iklädd sitt hvita nattyg, kom fram i dagsljuset.
– »Men det kan ingen häller förbli ung en dag
i en sådan röfvarkula – då man haft flere barn som
jag och ammat dem alla, blir man lätt gammal.»
</p>

<p>
»Det förstås, du tänker aldrig på våra barn, du
Göran», fortfor hon med gråten i halsen, i det hon
vände sitt magra ansikte mot honom, »men vår Herre
visste nog hur stor syndare du var och därför tog
han dem alla ifrån oss» – nu började hon snyfta –
»och den lilla Greta Brita, sådan riktig liten änglabit!
Och ett sådant vackert lik hon var sedan – men du
är en tyrann, en riktig morian är du.»
</p>

<p>
»Börjas det nu igen», sade åldermannen, nästan
bringad ur koncepten af ett sådant ordflöde.
</p>

<p>
»Börjas? Hvem är det som börjar, du eller jag?»
</p>

<p>
<a id="page-242" class="pagenum" title="242"></a>
»Det säger jag dig, Katrina, att detta lifvet står
jag icke ut med i längden. Alls ingen ro hvarken
natt eller dag. – Utomhus gräl och partier och inomhus
kif och gnäll. – Det är mer än en vanlig människa
kan härda ut med. – Hur vill du väl – svara
då människa – hur vill du att en hederlig borgare
skall kunna stå ut därmed i längden – men det är,
gudbevars, som att predika för döfva öron. – Kom nu
emellertid ihåg, min snälla gumma», fortfor han i
lugnare ton, »att vördig biskopen skall komma på besök
i afton och att vi måste hafva något riktigt godt
till kvällsvarden.»
</p>

<p>
»Aldrig var det annat», skriade mor Katrina, nu
i sin ordning vred, i den mån hennes äkta hälft visade
sig lugnare till gemötet, »aldrig var det annat än
viktiga besök och hemliga möten. – Bättre vore, synes
det mig, att du något mera tänkte på ditt hus och din
maka än att gifva dig i sällskap med de höga herrarne
... och godt till kvällsvard, kantänka! – Trå
må ta’ mig, om det finns ens så mycket som en spicken
fårbog eller ett mögligt skålbröd i huset efter allt ditt
herrfrämmande. – Inte sant, säger du? – för mycket
penningar, säger du! – Men om du och dina partister
sitta hela nätterna i ända, tills tuppen gal, på Kastenhof
eller Lyktan eller Tre Remmare och låta det ena
ölstopet och den ena bålen marschera in på bordet
efter den andra, då är det ingenting att säga därom,
förstås – då får jag gudbevars tiga och hålla till godo
– hvad min nådige husbonde gör är alltid rätt,
förstås!»
</p>

<p>
Hon gjorde en försmädlig nigning, i det hon tillade:
»Det är som prästens ord i kyrkan, det ...»
</p>

<p>
»Sa, sa, sa – nu kan det vara slut», utbrast
<a id="page-243" class="pagenum" title="243"></a>
<span class="centerpic"><img src="images/i243.jpg" alt="" /></span>
<a id="page-244" class="pagenum" title="244"></a>
åldermannen, i det han stampade i golfvet, »klockan
är snart sex och klockan nio bör allt vara i ordning.»
</p>

<p>
»Slå till du, om du vågar, jag har väntat därpå
allt sedan vi gifte oss», skrek hon till med ett förskräckligt
tjut. »Ett sådant odjur! – och det är nu
trettiofem år sedan ... Men salig mor min», fortfor
hon, torkande sig i ögonen med redgarnsförklädet,
»hon sade alltid till mig: ’Göran Smedman är ingen
karl för dig, flicka’, ja så Gud, sa’ hon inte det – men
du var gudbevars så smärt och rak på den tiden och
så snäll och öm mot mig och hade så artiga maner,
när du stod bakom disken hos Nilssons där borta i
hörnet.»
</p>

<p>
»Ja, det är då visst och sant att du behandlar
mig sämre än en piga», återtog hon, efter en kort
paus, högljudt snyftande, »gamla hjälpmadamen har
det mycket bättre. – O, min skapare, att jag väl vore
död och långt under jorden, då skulle du nog komma
att ångra dig.»
</p>

<p>
»Skapa mig hit och skapa mig dit, ditt troll», sade
åldermannen, i det han oroligt gick fram och tillbaka
öfver golfvet och ömsom ryckte på den långa västen,
ömsom fingrade sin tofviga peruk – »hör då upp någon
gång med tjutet.»
</p>

<p>
Men ingenting hjälpte. Mor Katrina hade öfvertaget
och det återstod honom slutligen intet annat än
att ännu en gång retirera till nedre våningen, där han,
efter att hafva stängt sig inne i sin innersta bodkammare,
mätte golfvet med stora steg, då och då kastande
en orolig blick på den gamla väggklockan i hörnet.
</p>

<p>
Men tiden förgick utan att någon biskop lät höra
af sig. Klockan var redan öfver åtta. Kanske hade
förräderikommissionen redan fått nys om saken?
<a id="page-245" class="pagenum" title="245"></a>
Denna tanke kom honom att rysa i alla leder. »Ja,
det är tider vi lefva i», mumlade han för sig själf,
»krediten slut, politiken slut ... men tyst; – det lät
som om någon skulle rycka i bakporten.»
</p>

<p>
Han smög sig försiktigt ut på tå för att se efter
hvad det kunde vara.
</p>

<p>
»Det är bara jag», svarade en ängslig stämma,
då åldermannen frågade: ’hvem där?’
</p>

<p>
»Är det bara du, din stryker? – Nu gick det
kantänka som en dans att låsa upp porten, din liderliga
sälle; men jag skall lära dig att löpa ute så här
dags på dagen. – När smög du dig ut? – Nyss på
stunden, säger du. – Vet du icke, din utbasade tjufpojke»,
fortfor han, under det han lät sitt spanska rör
susa i luften, hvilket kom pojken att skrika med full
hals, »att alla herrtjänare och drängar, som vistas
utomhus utan sin husbondes tillåtelse efter klockan 9
på kvällen eller löpa på krogar och källare under
gudstjänsten, äro själfskrifna åt värfvarne? ... Hvasa?
... Ja, sprang hem i flygande fläng, säger du ...
Inte så illa men’t, förstås ... Här är inte som hos franske
ministern! ... På söder? ... Kanske hos holmfolket,
pietisterna, svärmarena eller det andra packet? Hos
mäster Beck, säger du? – Bättre och bättre, din
sakramentskade gnäller. – I själfva spökhuset? – För
att dra’ trollen hit, kantänka? Men jag skall, trå ta’
mig, lära dig att fara till Blåkulla, och det så att du
aldrig glömmer Göran Smedman.»
</p>

<p>
Åldermannen hade behof af att finna ett föremål,
på hvilket han kunde få uttömma sin vrede, och i
husagans gyllene tidsålder var detta icke häller svårt
att finna. Pojken hade därför troligen fått ganska
dyrt betala sin föregifna nyfikenhet att se spöken i
<a id="page-246" class="pagenum" title="246"></a>
mörkret, om icke mor Katrina som en räddande
ängel ofvanifrån kommit till hans hjälp. Redan vid
hans första nödrop hade hennes spetsiga anlete visat
sig uppe i trappöppningen och hon sporde nu med
gäll stämma hvad det var för några filistéer och hedningar,
som störde ärligt och gudfruktigt folks aftonbön.
</p>

<p>
»Håll hon sig vackert inne med sina aftonböner
och lägg sig för pocker i våld icke uti hvad som icke
rör henne», röt åldermannen, i det han, förbluffad öfver
den oväntade inblandningen släppte sitt tag i gossens
tröjärm.
</p>

<p>
»Hålla mig inne? ... Aftonbön? ... Bevars hvad
nu pratas. Jag skall hålla mig inne, jag som hållit
mig inne med dig, din morian, i den här peppardosan
i snart fem och trettio år? Men må den onde ta’
mig, om jag skrämmes af sådana kämnärer!»
</p>

<p>
»Nå, lugna dig någon gång, mitt hjärta lilla!» inföll
åldermannen, i det han gjorde sin röst så godmodig
han kunde och gick uppför trapporna, »det är ju
ingenting som står för lifvet, vet jag?»
</p>

<p>
»Nå, så håll dig då vackert stilla på helgdagsafton
och för icke ett sån’t syndigt lefverne! – Läs i
Franckes postilla eller i Arndts gudliga skrifter; det
kan bättre anstå en ärlig borgare än att synda på
vår Herres sabbatsafton.»
</p>

<p>
»Läsa och läsa», sade åldermannen af brytande,
då han märkte att goda ord icke mera hulpo. – »Frid
och ro säger du? Vacker frid och ro i det här
huset för ditt gnäll. En gudelig själs enskilda andakt,
säger du? Legat fyra nätter å rad med en bibel
under hufvudgärden, men hafva väl gastar och spöken
lämnat mig ett ögonblicks ro och frid för det?»
</p>

<p>
<a id="page-247" class="pagenum" title="247"></a>
»Nu var det bestämdt någon som öppnade bakporten»,
afbröt han sig, i det han ryckte till.
</p>

<p>
»I dag är du då riktigt konstig i sinnet, min
vän», sade mor Katrina med en sträng, högtidlig ton,
»men det är icke godt att tala om gastar så här sent
på kvällen. Vi behöfva dem icke häller för att väckas
till tron; ty det står skrifvet att vi äga Guds rena
ord, hvilket upptäcker vårt sinne och visar oss vårt
invärtes fördärf i allehanda lärdomar och förmaningar
i Kristi sinne och heliga förlossning, och visar oss
huru vi skola lefva i och genom den heliga anda, som
är vår arfspant och insegel, huru vi skola bortlägga
det onda och förnyas till det goda och ...»
</p>

<p>
»Ta, ta, ta», afbröt åldermannen, alltmera orolig.
»Är du framme nu igen med dina Dippelska
villomeningar?»
</p>

<p>
Detta var en för djup förolämpning.
</p>

<p>
»Liksom det vore villomeningar», utbrast hon med
flammande blickar, »att icke, som mången, falskeligen
inbilla sig saligheten, utan söka honom i en lefvande
tro och ett sannfärdigt väsen och ...»
</p>

<p>
»Men, se där är ändtligen vår högvördige biskop»,
afbröt henne åldermannen, som hela tiden haft blicken
fäst neråt trappan, då han varseblef denne senare i
portgången och skyndade sig att välkomna honom.
</p>

<p>
»Har förgäfves väntat där ute», sade biskopen,
innan han svarade på åldermannens hälsning, »och
misstänkte nästan, då jag icke såg något tecken, att
hela sammankomsten blifvit uppskjuten.»
</p>

<p>
»Icke något tecken?» inföll åldermannen, mållös af
häpnad. »Jag har ju vaktat det hela aftonen. – Nedtaget?»
</p>

<p>
Liksom ett ljus plötsligt gått upp för honom,
<a id="page-248" class="pagenum" title="248"></a>
rusade han rakt på dörren. »Jag kunde väl tro den
där tjufpojken om något sådant», utropade han, då
han efter en stund kom tillbaka, »och jag som icke
skulle märka det.» –
</p>

<p>
»Sansa dig, käre», sade biskopen. »Jag satte
själf å nyo upp tecknet åt engelsmannen och din ohörsamme
tjänare kan du straffa i morgon. – Jordskedet
sjunker allt djupare, om än till en början omärkligt»,
återtog han i allvarlig ton, under det att åldermannen
reglade dörren. »Svea land sväfvar redan på branten
af afgrunden; ingen ser den, men fallet varder därför
endast så mycket förfärligare.»
</p>

<p>
Åldermannen återfick under samtalet småningom
sitt vanliga humör. Men när den väntade underhandlaren
dröjde att infinna sig och klockan led öfver nio,
började hans oro på nytt att infinna sig.
</p>

<p>
»Ett så ohyggligt väder utomhus har man väl
aldrig sett i Juli månad», sade han, i det han, ur stånd
att längre sitta stilla, reste sig i stolen.
</p>

<p>
»Nå ja, storm och slagregn passa bra i stycke
till dessa fariséers blodsdrömmar», sade biskopen lugnt;
»själfva himlen har skäl att gjuta tårar.»
</p>

<p>
»Gud skall veta att tiden varder allt sämre och
sämre.» Åldermannen började, i det han så tänkte,
att gå oroligt fram och åter på golfvet. »Allt försämras,
intet förbättras – men är då ryssen verkligen så
farlig att nappas med, som man säger? – Han lär
ju ej hafva ett enda krigsskepp i sjön. Mången gammal
knekt har sagt mig, hur man förr i kampanjerna
kunde taga ända till tjugu ryssar och knyta dem tillsamman
med hakskägget.»
</p>

<p>
»Dumt snack! – Men tiden är långt framskriden.
Kommer han i kväll?»
</p>

<p>
<a id="page-249" class="pagenum" title="249"></a>
»Dukaterna äro här.»
</p>

<p>
»Så mycket vet jag säkert», fortsatte åldermannen,
återtagande sin förra tankegång, då biskopen mottog
hans upplysning med tystnad, »att jag gjort hvad
på mig ankommer för att vara beredd. För ett år
sedan hade jag så mycket talg, hampa och holländska
vekar i magasinen, att skeppar Soëkort aldrig i sitt
lif sett så mycket – och linfrö sedan. – Skynda dig!
sa’ jag till mig själf. Det tillhör hvarje god patriot
att tänka i första hand på fäderneslandet; lägg därför
icke dalern på kistbottnen utan se till att åtminstone
hampa och talg icke komma att saknas, om någon
krigsruptur skulle komma å färde.»
</p>

<p>
»Förmodligen är det nu min ärade brors mening
att utlämna dem gratis åt folket?» inföll biskopen med
en ironisk frågande min. – »Men hvad är det för
buller på gatan?» afbröt han sig plötsligt och skyndade
fram till titthålet på fönsterluckan, under det att
åldermannen stod kvar på samma ställe, darrande af
förskräckelse.
</p>

<p>
»Soldater som besätta gatorna? Här gäller det
att hålla god min i dåligt spel – men tyst – de aflägsna
sig redan. – Ja, om denna afton går förbi utan
obehag, kan pipbruket på Långholmen tacka vår
Herres synnerliga beskydd.»
</p>

<p>
»Pipbruket!» suckade åldermannen i ynklig ton.
»Ja, så sant jag heter Göran Smedman och har krambod
vid Packartorget, går icke allt det där bakut – men
är det sant som man säger», återtog han hviskande,
då bullret på torget icke längre hördes, »att
Frankrike lofvat Sverige stora subsidier?»
</p>

<p>
»Frankrike är nu den sol som lyser upp hattarnas
horisont», sade biskopen, sedan han lyssnat en
<a id="page-250" class="pagenum" title="250"></a>
stund vid fönstret. »Franska regeringen liknar den förnäma
damen, som hällre gifver den fattige rabarber
än penningar och mat, för att därigenom kunna på
samma gång visa sitt öfverlägsna förstånd och sin
barmhärtighet.»
</p>

<p>
»Ts! – Nu komma de åter», utropade åldermannen,
blek af förskräckelse, då ljudet af vapenslammer,
blandadt med skrik och kommandorop, hördes utanför
på torget.
</p>

<p>
»Är dörren stängd på inre sidan?»
</p>

<p>
»Med dubbla reglar.»
</p>

<p>
»Öppna henne då samt bred duken öfver dukatrullarna.
Nej, lägg dem i dragkistan och slut till
locket. Var för öfrigt lugn och låt mig sköta saken.»
</p>

<p>
»Herre min skapare, var det icke detta som anden
hviskade i örat på mig i natt», kved åldermannen,
»nu farväl både med pipbruk och annat med.»
</p>

<p>
»Må dessa slynglar komma», sade biskopen allvarligt,
utan att höra på åldermannens prat, i det han
med sitt vanliga lugn drog reglarna från dörren –
»jag skall vid Gud se dem rakt i synen.»
</p>

<div class="centerpic end">
<img src="images/i250.jpg" alt="" /></div>

<div class="chapter">

<h2 class="chapter" id="chapter-0-13">
<a id="page-251" class="pagenum" title="251"></a>
<span class="centerpic"><img src="images/i251.jpg" alt="" /></span>
<br />XIII.
</h2>

</div>

<p class="first">
<span class="firstchar">S</span><span class="postfirstchar">tekpojkens</span> berättelse hade gifvit Svenske många
skäl till oro. Det var af stor vikt att hans
morbror så snart som möjligt underrättades om
den fara, hvari han sväfvade. Redan tidigt påföljande
morgon hade han därför begifvit sig ut för att söka
honom. Men han hade haft otur med sina besök. I
biskopens kvarter sade man att denne var i sekreta
utskottet och här påstod man att han icke varit där
på flere dagar.
</p>

<p>
Ju svårare det visade sig att finna honom, desto
oroligare vardt Svenske. På Riddarhustorget hörde
han, huru man allmänt talade om kriget såsom nära
förestående, samt att viktiga öfverläggningar därom
pågingo i alla stånden. Men mösspartiets motstånd,
sade man, var på långt när icke brutet; deras storkämpar
höllo ännu ut och veko endast tum för tum.
Det var därför så mycket märkligare att biskopen,
som annars alltid kämpade i främsta ledet, denna dag
icke fanns på sin post.
</p>

<p>
<a id="page-252" class="pagenum" title="252"></a>
Efter ifrigt sökande och sedan Svenske förlorat
allt hopp att träffa sin morbror före middagen, beslöt
han att vänta till aftonen, då denne enligt värdinnans
bestämda försäkran skulle besöka fröken Beata.
</p>

<p>
Där hade nu Svenske suttit en god timme i orolig
väntan att biskopen skulle infinna sig. Ändtligen
öppnades porten till stora gatan, men det var Stina
som kom i stället för den väntade.
</p>

<p>
»Du har varit länge ute, klockan är redan sju»,
hördes gumman banna, då Stina andtruten stack in
sitt anlete genom dörren.
</p>

<p>
»Herre jemini, så orolig! – Det var ju nyss i
minuten, som jag gick bort, vet jag.»
</p>

<p>
»Nå – har du uträttat hvad du skulle?»
</p>

<p>
»Hans högvördighet kommer hit i afton, hans högvördighet
hade nyss gått ut, då jag var i hans logis,
och klockan var då endast kvarten öfver sex.»
</p>

<p>
»Du skulle vara hos honom innan half sex.»
</p>

<p>
»Hennes nåd är då riktigt försmädlig, liksom en
tjänare icke skulle få se sig omkring en smula utan
att löpa som en blindbock genom gatorna – och så
är det ett så’nt fasligt väder – och långe grefven där
nere på gatan står lik i dag, skall hennes nåd veta.
Och så tyckte jag att det skulle vara roligt för hennes
nåd att få veta huru likrummet såg ut – men herre
min skapare, hvad det är för ena lik nu för tiden»,
fortfor hon, då gumman icke ville höra på hennes prat
– »icke en gång peruk på liket – till svepning var
intet annat än skjorta och lakan, allt efter den nya
lagen, kantänka ...»
</p>

<p>
»Bästa tant» – inföll Svenske, som ju mer tiden
led vardt dess oroligare, »det synes som han ej skulle
komma; jag måste då söka honom på annat håll.»
</p>

<p>
<a id="page-253" class="pagenum" title="253"></a>
»Han kommer nog om du väntar, mitt barn, det
är så sällan som jag nu för tiden får se dig, att du
gärna kan skänka mig några ögonblick.»
</p>

<p>
»Ja, det var blott ett enda rum», återtog Stina,
»som var svartklädt och intet enda hvitklädt – och
så få gäster sedan. – Endast de allra närmaste –
och en liten procession, knappt trettio led – och legda
likbärare – endast tre karosser – inga som höllo i
bårtäcket – men bisättning och begrafning på en gång
skall vara förnämt nu, kantänka. –»
</p>

<p>
»Det bör ju glädja oss gamla, kära Stina, att
människorna blifva sparsamma», svarade gumman småleende.
</p>

<p>
»Folket, sa’ kopparslagarn midt emot», fortsatte
Stina, som riktigt var i prattagen, »skickar dessa riksdagsmän
hit till staden för att se efter att hvar man
får sin rätt här i landet; men hvad göra de väl här,
när de komma hit, annat än besöka källare och kaffehus
och uppgöra förräderi mot kung och land. – Nyss
på stund hörde jag talas om ett så’nt förfärligt förräderi,
som skulle vara å färde, att blodet riktigt stockade
sig i halsen. – Men att tänka på hur folk på
ett anständigt sätt skall komma till grafven, därpå ha’
de, gudbevars intet förstånd ...»
</p>

<p>
Svenske ärnade just fråga hvilket förräderi hon
menade, då det klappade på porten åt gatan.
</p>

<p>
»Hör icke Stina att det klappar på porten?» –
afbröt gumman hennes ordflöde – »du skall få se,
mitt barn», tillade hon, vänd till Svenske, »att det är
vår biskop.»
</p>

<p>
Denna förmodan delades äfven af Svenske och han
skyndade därför på samma gång som Stina till dörren
för att möta den väntade. Men i stället för biskopen
<a id="page-254" class="pagenum" title="254"></a>
inträdde till hans stora förvåning en dam med åtdragen
taftshufva.
</p>

<p>
»Det var då ett riktigt kärt besök», sade gumman,
då hon fick se hvem det var. – »Nu kan jag förstå
hvad Stina roade sig med i regnet! Men, hon
visste väl» tillade hon småleende, »att gamla tant hade
en vacker riddare att bjuda på till sällskap. – Stig
fram då, min snälla Ulrika, och stå icke kvar hela
aftonen vid dörren. – Här har du intet att frukta utan
lägg af hufvan och saloppen. – Vår vackre riddare
får icke bortröfva dig, då du är under mitt tak. I
min närhet, ser du, förfryser fjärilen vingarna och han
blir lika oskyldig som törnrosknoppen.»
</p>

<p>
Ulrika var rent af gudomlig, tyckte Svenske, då
hon, efterkommande gummans uppmaning, och sedan
hon, efter att hafva aflagt regnkappan och den korta
rundskurna saloppen, med en öm omfamning hälsat
henne, tog plats i fönstersmygen. Hennes ponceauröda
robe framhöll också på ett utmärkt sätt den friska
rodnaden på hennes kinder.
</p>

<p>
Svenske, som till tant Beatas stora förvåning
fattat sin hatt för att aflägsna sig, stod där, tafatt
och tvehågsen, midt på golfvet, under det att hans beundrande
ögonkast följde Ulrikas minsta rörelser. Ju
mera han såg på henne, dess mera tänjbar syntes honom
tiden, dess mindre den fara hvari biskopen sväfvade.
Han kunde ju dröja kvar några ögonblick till,
tänkte han, och sedan gå till mötesplatsen, där skulle
han nog i rätt tid träffa biskopen ... och nästan omärkligt
föllo hatten och kappan åter ned på stolen.
</p>

<p>
Hans gamla tant tydde hans fundersamma min som
blyghet och uppbjöd därför all sin godlynta rättframhet
<a id="page-255" class="pagenum" title="255"></a>
för att skingra förtrollningen. Ja, hon tycktes riktigt
njuta af åsynen af det unga paret, då Svenske,
efterkommande hennes uppmaning, tog plats vid Ulrikas
sida.
</p>

<p>
Till en början rörde sig samtalet tämligen tvunget
mellan de unga tu, som upplifvade sina minnen från
den sista picknicken på Liljeholmen, hvilken, liksom
äfven sista assemblén, föreföll tant Beata på långt
när icke så lysande som festerna i hennes ungdom.
</p>

<p>
»För att nu icke tala om salig kungens begrafning
och vår nu regerande konungs kröning», sade hon, »minnes
jag flere andra solenna festligheter, där det gått
mycket ståtligare till. – Ett bröllop, sådant som drottning
Ulrika Eleonora gaf för en af sina hoffröknar, får
man nu aldrig skåda.»
</p>

<p>
»Var det maskeraden om hvilken tant så ofta
brukade berätta för oss som barn», inföll Ulrika, »och
som föreställde Tasso’s befriade Jerusalem? – Prinsessan
själf var ju Armida? – Hvad det måtte varit
skönt att skåda de hvita alabasterbilderna mellan det
täta löfverket?»
</p>

<p>
»När jag ser er nu, strålande af ungdom, går det
lätt att tänka sig tillbaka till flydda tider. – Om jag inte
skulle minnas denna dag? – Jo, så väl, så väl! Jag
ser så tydligt de mythologiska personagerna röra sig
fram ur den djupa skuggan på sidan af de med otaliga
lyktor upplysta gångarna. Man trodde sig se ambassader
från gudarnes hemvist, utsända för att skåda
våra förgängliga nöjen. – Den ståtligaste af dem alla
var Ascheberg, då han med sina tolf adjutanter föreställde
Olympens tolf gudar.»
</p>

<p>
»Dagen därpå», fortsatte hon efter en stunds tankfullhet,
»paraderade han på St. Clara gärde med elfvatusen
<a id="page-256" class="pagenum" title="256"></a>
man till häst och fots. – Det var något annat
än de små mönstringarna nu för tiden på barnhusängen
och rännarbanan.»
</p>

<p>
»Var det icke general Ascheberg, som gaf tant
den vackra törnrosen, som ständigt ligger såsom bokmärke
i tants bibel?»
</p>

<p>
»Unga fröken tänker icke på annat än kärlekspanter,
kan jag höra», svarade gumman småleende, då
Ulrikas anlete öfverfors af en skär rodnad. – »Liksom
en åttioåring icke skulle hafva nöje af en vacker
blomma, om ej bilden af en kavaljer återspeglar sig
ur hennes kalk!»
</p>

<p>
Nu måste Ulrika i sin tur slå ned ögonen. Men
Svenske skyndade till hennes bistånd.
</p>

<p>
»Men var det inte också fint, då borgerskapet mottog
konung Stanislaus af Polen?» frågade han, utan att
låtsa märka hennes bryderi.
</p>

<p>
»Jo, där var också en mycket stor solennitet»,
svarade gumman småleende ... »Själfva intåget var
det festligaste! På trappan vid kungshuset harangerade
rådet; enkedrottningen höll ett tal till den höge gästen,
stående på en turkisk tapet under en röd sammetshimmel.
Salig kungen lefde då ännu, och sättet hvarpå
penningarna förstördes gjorde detsamma.»
</p>

<p>
»Kung Carl var ingen slösare», inföll Svenske
ifrigt.
</p>

<p>
»Jo, en slösare på människoblod var han. Alldeles
som dessa hattar äflas om att vara det nu för
tiden. Att utgjuta människors blod är dock det största
slöseri som finnes.» –
</p>

<p>
»Men kung Carl försvarade sitt land mot orättvisa
anfall. – Han var en hjälte, som önskade ingenting
högre än att kunna höja Sveriges makt och ära.»
</p>

<p>
<a id="page-257" class="pagenum" title="257"></a>
»En konungs främsta plikt är att öka sitt lands
skatter af lycka, mänsklighet och godhet. Han får
därför icke förstöra det, hvarigenom denna skatt vinnes
eller människornas välstånd.»
</p>

<p>
»Men lyckan tillhör icke blott de rike», inföll
Ulrika tvekande.
</p>

<p>
»Helt viss, mitt barn. Lyckan kan bo lika väl i
en koja som i ett slott. Men det är icke nog med att
själf vara lycklig. Man måste äfven kunna arbeta för
andras lycka och detta kan icke ske om bekymmer
gnaga själen ... Men gumman jagar visst bort sina
kära gäster genom sitt allvarsamma tal», afbröt hon
sig småleende. – »Hvad tycker min lilla fröken om
knypplingen? Är icke mönstret ganska vackert?»
</p>

<p>
Knyppeldynan med dess tillbehör togs nu i noggrant
skärskådande. Men därmed hade också den
kära tanten uttömt sina krafter, som blifvit likasom
föryngrade för en stund i glädjen öfver de båda ungas
besök. Hennes grå hufvud sjönk allt djupare tills det
lutade sig med ett förnöjdt leende mot den mjuka stoldynan.
En stund senare var det endast regnets smattrande
på fönsterrutorna och väggurets knäppningar från
vrån vid dörren som bröt tystnaden.
</p>

<p>
Sedermera tillkom under en längre stund ett hviskande
samtal mellan Svenske och Ulrika. På hvad
sätt det började är svårt att säga, äfvenså att förklara
meningen med de korta, ofullbordade frågorna och de
stumma svaren. Men bakom de dunkla antydningarna
och de fadda allegorierna, hägrade helt visst för dem
båda ett paradis på jorden. –
</p>

<p>
»Förklaring, alltid förklaring», utbrast slutligen
Ulrika med högre röst, »hvilken förklaring vill då
kusin att jag skall gifva?»
</p>

<p>
<a id="page-258" class="pagenum" title="258"></a>
»Kusin sade nyss att jag understundom var tråkigare
än baronen. – Nu frågar jag, hvad det var
som kusin i dag tyckte var så tråkigt?»
</p>

<p>
»Hör man på, herr egenkär! – Jag sade icke
i dag.»
</p>

<p>
»Skratta icke åt mig. – Du har gifvit mig rättighet
att älska dig, hvarför då plåga och förarga mig?»
</p>

<p>
»Den, som vill älska och vet hvad kärlek är, begär
icke lof af någon att göra det.»
</p>

<p>
»Ulrika!»
</p>

<p>
»Hvarför så häftigt! Skall du redan aflägsna dig?»
</p>

<p>
»Jag skulle redan för länge sedan varit borta.»
</p>

<p>
»Vänta åtminstone tills tant Beata vaknar.»
</p>

<p>
»Klockan är redan nio», sade Svenske alltmera
orolig, i det han upptog sin kappa från stolen.
</p>

<p>
»Hvad är det då, som så plötsligt kallar? – Någon
hemlig picknick? – En bal på Lorensberg?»
</p>

<p>
»Ulrika!»
</p>

<p>
»Sade du något, mitt barn?» frågade gumman,
uppvaknande vid Svenskes utrop. »Ack, jag kan förstå»
– tillade hon, då hon såg att det var tämligen
mörkt i rummet – »jag har sofvit en stund. Men jag
hör från köket att Stina slamrar med grytan. Då är
klockan redan öfver nio och ni måste tänka på hemfärd.
– När skall vår unge kavaljer öfver till Finland?»
</p>

<p>
»Om jag det visste, bästa tant», svarade Svenske,
som hade allt svårare att dölja sin oro; »kanhända
redan i morgon!»
</p>

<p>
»När det blir, glöm icke bort att hälsa de snälla
människorna i Åbo – jag lofvar i utbyte att se efter
din ädelsten», sade hon småleende till Svenske, då
denne böjde sig ner för att omfamna henne. –
</p>

<p>
Då Svenske utkom på gatan hade det upphört att
<a id="page-259" class="pagenum" title="259"></a>
<span class="centerpic"><img src="images/i259.jpg" alt="" /></span>
<a id="page-260" class="pagenum" title="260"></a>
regna. Genom det tunna molnfloret sände fullmånen
sina dämpade strålar mot de våta hustaken, hvilka
skimrade som silfver. Klockan åtta hade stekpojken
sagt att mötet skulle hållas, och nu var hon öfver nio.
Nattväktarne hade redan intagit sina platser och deras
vackra sång hördes från olika ställen af staden.
</p>

<p>
När Svenske hunnit till Packartorget, stannade
han och såg sig omkring. Det var där åldermannen
hade sin bostad, men i hvilket hus visste han ej.
Han stod en stund, villrådig hvart han skulle vända
sina steg.
</p>

<p>
Packartorget hade fått sitt namn efter den myckenhet
fisk, som fördes dit i båtar och sumpar från skärgården
eller, i salt tillstånd, från längre bort liggande
orter, då han uppackades och försåldes på detta torg.
Så länge dager var, vimlade det ock af människor,
som köpte och sålde; men då Svenske nu lät sina
blickar öfverfara dess skimrande vattenpölar, var det
folktomt. Utanför den sluttande strandbrädden, hvilken
på sista tiden blifvit utpålad och på sina ställen
försedd med träbryggor, speglade några mindre fiskarskutor
sina mörka konturer i den glittrande vattenytan.
</p>

<p>
På västra sidan af torget, midt emot den öppna
sjösidan, kunde åldermannen omöjligt hafva sin bostad.
Här låg endast en lång, rödmålad materialbod, rikligt
utsirad med utskurna brädlappar och smaklösa listverk.
På södra sidan lågo endast några små envåningshus.
På den norra sidan återigen låg ett
större tvåvåningshus, hvilket efter beskrifningen just
kunde passa in med det som han sökte. I detsamma
föll hans blick på den höga skampålen, hvilken hemsk
och olycksbådande reste sig midt på torget, öfverst
<a id="page-261" class="pagenum" title="261"></a>
prydd med en blank bronsbild, som sades föreställa
den heliga rättvisan i en borgmästares skepelse. Han
erinrade sig nu hur Lars omtalat hur det gick till, då
Gyllenstjerna på våren stått där utsatt för pöbelns
hån, och tyckte sig höra de skriande rösterna uppstämma
förrädarevisan:
</p>

<div class="poem-container">
  <div class="poem">
    <div class="stanza fraktur">
      <p class="verse">”Så går honom, så går flere,</p>
      <p class="verse">Som förråda kung och land.</p>
      <p class="verse">Stupestocken blir hans del,</p>
      <p class="verse">För hans grofva brott och fel.”</p>
    </div>
  </div>
</div>

<p class="noindent">
Han skulle fortsätta sin väg för att pröfva sin
gissningsförmåga i det stora tvåvåningshuset, då han
plötsligt kände sig gripen bakifrån af ett par kraftiga
armar och en okänd röst skrek honom i örat:
</p>

<p>
»Hvarför lopp ni så, herre? Ni sprang ju som en
förrädare och så har ni blå kappa och bruna knäbyxor.»
</p>

<p>
»Hvad vill detta säga, förbannade gatstrykare»,
röt Svenske till. »Släpp eller skall jag ...»
</p>

<p>
»Sakta, junker», sade Reiter, som nu framträdde,
»och akta er vackert att öknämna kronans vakt.
Hvar har ni lyktan? – Jaså, ingen lykta, säger ni –
och ni tror att vi kronans ämbetsmän nöja oss med
så ringa respekt?»
</p>

<p>
»Utan tvifvel, munsiör korsgevär», sade Svenske
lugnare, då han märkte, med hvilka han hade att göra,
»tror jag det. För den som presenterar sig bakom
ens rygg kan vördnaden inte vara annat än klen. Om
ni inte varit så försiktig att först försäkra er om min
värja, skulle jag gerna velat salutera för att sedan
nappas med er något litet om fältet ...»
</p>

<p>
»Stå ej och gapa längre på hans otäcka galgtryne»
<a id="page-262" class="pagenum" title="262"></a>
– ropade Reiter åt soldaterna, som, under det
Svenske talade, sågo tvekande på hvarandra. – »Den
här fågeln är en riktig ärkeförrädare det höres på
munarten. Än en gång skall icke den förbannade
kommissionären komma och slå mig på fingrarna för
dålig vakt. – Framåt med er, lunsar!»
</p>

<p>
»Ett ord innan jag följer er», sade Svenske, »säg
mig blott hvad meningen är med denna komedi?»
</p>

<p>
»Komedianterna äro i Bollhuset, herre! Här är
rena allvaret. Om ni inte godvilligt följer med, är
instruktionen klar: galgen eller krut och kula. Om
någon, eho det vara månde, vid förspordt oljud, öfvervåld,
slagsmål eller röfveri befinnes utomhus utan att
vara försedd med lykta, eller om han har en så kallad
blindlykta, skall han genast infångas, såsom skäligen
misstänkt, och i häkte insättas och får han skylla sig
själf om patrullen kunde komma att lossa af gevären.»
</p>

<p>
Svenske anmärkte visserligen att man icke brukade
gå omkring med lykta midt i sommaren, men
han fann snart att disputera icke tjänade till någonting.
En röst hviskade äfven inom honom att det
möjligen kunde vara hans morbror, som man tagit
honom för, och han beslöt därför att godvilligt följa
med. Om icke biskopen redan var häktad, kunde
hattarnas spejare möjligen ledas på villospår.
</p>

<p>
»Satans kaniner, så ni glaffa i väg», ropade Reiter
flåsande, under det han med värjan i högsta hugg
skyndade att taga fatt dem.
</p>

<p>
»Ni gå ju, edra slynglar, som om ni ginge för
betalning. Nej, släpp honom, bussar, och låt mig i
stället sköta honom ... Ställ in er i ledet! – Och du,
Flinta, kan säga kommissionären att vi redan hafva
fågeln i buren.»
</p>

<div class="centerpic">
<a id="page-263" class="pagenum" title="263"></a><img src="images/i263.jpg" alt="" /></div>

<p>
<a id="page-264" class="pagenum" title="264"></a>
»Hör på, unge man», hviskade han i örat på
Svenske, då Flinta aflägsnat sig ett stycke, »är ni eller
är ni icke den där förrädaren, som underhandlar med
engelsmännen? – Kom ihåg att Reiters öga är skarpsynt»,
tillade han, då Svenske icke svarade. »Ja,
skarpsyntare än en kommissionärs, då han vädrar en
dukatpåse i fickan på en nybakad riksdagsman.»
</p>

<p>
»Ni vet», fortsatte han, då Svenske fortfor att
tiga, »att det är en osäker tid vi lefva uti och att
ingen går riktigt säker på hufvudknoppen ... Helt
visst kommer det ej att dröja många dar, innan man
gjort äfven min herre odödlig.»
</p>

<p>
»Så, ni tror det?»
</p>

<p>
»Reiter», sa’ fänriken, »tag den där prästeförrädaren!
För honom inför oss – han har brun kappa
och svart peruk – så skola vi sätta honom på Smedjegården.»
</p>

<p>
»Smedjegården? – Har jag brun kappa och peruk?
Ha präster uniform?»
</p>

<p>
»Hvad dräkten vidkommer, är det tids nog att
tala om den, sedan man sett den vid skenet från ett
vaxljus i ett annat rum. Jesuiter och förrädare bör
man icke tro mera än jämnt. Munsjör Reiter är ingen
narr – när man är gammal i gården, känner man gåsungarna
på gången. – Men det vore i alla fall okärt,
herre, om vår bekantskap snart skulle taga slut. Ni
är en ståtlig ung man och om det är sant hvad folk
säger, lära sådana som ni kunna göra guldstänger af
fästningsgallren?»
</p>

<p>
»Öfvermåttan förbunden för er goda tanke om min
person», sade Svenske skrattande.
</p>

<p>
»Och så tänkte jag», återtog Reiter, sedan han
icke utan möda hindrat sina motsträfviga ben att taga
<a id="page-265" class="pagenum" title="265"></a>
vägen midt uti en stor vattenpöl, »att då man icke
får se en sådan där guldfågel hos sig mer än en enda
natt, kunde det vara så godt om han genast finge
flyga sin kos, hällre än att långa Gröningen vid
Smedjegården skall få några extra sportler. Han
håller näsan nog högt i vädret förut – och så hör
han till hattarna, då jag är en lika god mössa som
långa biskopen.»
</p>

<p>
»Nu ha vi gått så långt, att det väl inte tjänar
något till att släppa mig.»
</p>

<p>
»Nå, nå, gunstig junker ... måttligt stor i orden!
– Hvad man inte kan få, tjänar inte att efter trå. –
Min herre har väl ingenting emot, om jag ber att få
låna en Carolin. Ni kan göra en ny sådan igen af en
gammal tennknapp, och det vore roligt att se hur
mycket stopöl som mäster Slophauer på Tre Råttor
vill skänka i för en sådan trollunge.»
</p>

<p>
»Det vore väl illa eljes», sade Svenske, i det han
tog upp sin pung och gaf honom en daler. »Ni kan
påräkna flere, om ni låter min värd, mäster Rinck,
veta hvar jag finnes.»
</p>

<p>
»Herre», sade Reiter, i det han med belåten min
vägde myntet i handen, »jag skall säga er hur det
är. Jag har alltid älskat mina vänner ... Jag ser
nu att ni är min vän, ty inga andra än vänner ha
gifvit gamle Reiter så rikliga ölpengar – men ett ord
i förtroende. – En vän kan man nyttja i nödfall och
möjligen vända skulden på honom – stöt blott på
Reiter och han skall icke skilja så noga på hvem af
herrarne det var som hade den bruna kappan. För
öfrigt», fortsatte han gnolande:
</p>

<div class="poem-container">
  <div class="poem">
    <div class="stanza fraktur">
      <p class="verse">”Små skälmar till galgen följas åt;</p>
      <p class="verse">The store lyckas allt. De lefva uti ståt!”</p>
    </div>
  </div>
</div>

<p class="noindent">
<a id="page-266" class="pagenum" title="266"></a>
»Men nu äro vi framme», afbröt han sig, då soldaterna
i detsamma gjorde halt framför vakthuset. –
»Stig mans oförskräckt på – Reiter känner vägen ...
Men än ett ord! – Om den där skranglige Gröningen
skulle hänga upp er nakna lekamen något oförsiktigt,
så att ryggen kommer för nära muren eller fötterna
för djupt ned i brunnsvattnet, så stick endast en Carolin
åt honom och han skall hällre låta hänga sig själf,
än han skulle vilja pina ihjäl en fågel, som värper
sådana ägg.»
</p>

<div class="centerpic end">
<img src="images/i266.jpg" alt="" /></div>

<div class="chapter">

<h2 class="chapter" id="chapter-0-14">
<a id="page-267" class="pagenum" title="267"></a>
<span class="centerpic"><img src="images/i267.jpg" alt="" /></span>
<br />XIV.
</h2>

</div>

<p class="first">
<span class="firstchar">O</span><span class="postfirstchar">m</span> det icke varit natten till en fredag och till
på köpet till en fredag midt under själfva månskiftet,
hade Lars säkerligen fäst mindre vikt
vid att hans herre tillbragte natten utomhus. Det var
inte så ovanligt att unga män i Svenskes ställning
glömde sig kvar till morgonen hos Guillemots eller
Lafonts.
</p>

<p>
Men nu var förhållandet annorlunda. Han hade
nyss haft en obehaglig dröm. Morphei luftiga väsen
hade försökt sätta en stor svart peruk på honom,
trots hans ifriga protester. Antingen de nu verkligen
haft något dylikt för händer eller det var braunschweigmumman
som ville hämnas för visad ringaktning mot
hennes ädla karaktär, allt nog, för Lars själf stod
saken från första ögonblicket klar och tydlig. Och ju
längre han grubblade, dess mera stadgades hans åsikt
att någon olycka var å färde. För några dagar sedan
hade för öfrigt »den hvitklädda flickan» visat sig för
honom. Och när detta skedde, kunde Lars svära på
<a id="page-268" class="pagenum" title="268"></a>
att något styggt skulle inträffa, lika tryggt som på
att ett lik skulle stå på bår i det hus framför hvilket
nattugglan uppstämde sitt läte.
</p>

<p>
Då klockan slog åtta i Storkyrkan, kunde han
icke längre tygla sin otålighet. Lämnande det ena
trappsteget efter det andra bakom sig, fattade han
slutligen det djärfva beslutet att utomhus göra sina
efterspaningar.
</p>

<p>
Efter vanligheten stack mäster Rinck fram sitt
röda anlete genom rutan på dörren för att se hvilken
af hans gäster det var, som lämnade härberget. Då
han såg att det var Lars, frågade han om icke hans
storhet ville dricka hans ringhet till i en mugg godt
svagöl, för att stärka sig mot morgonkylan. Men i
stället för svar fick han endast höra ett vresigt mummel,
som gjorde honom mindre angelägen att truga
bort sina gåfvor. Och Brita, den lilla rödkindade
skänkflickan, som stod hviskande med en ungersven
bakom förstugudörren, var Lars nära att skrämma
ihjäl, då han uppryckte den skrangliga porten med en
kraftansträngning, som hade den varit den tyngsta och
snedaste stallport.
</p>

<p>
Lars hade emellertid otur med sitt sökande. Hos
biskopen hade man icke sett Svenske sedan dagen
förut vid middagstiden och hos fröken Beata, dit han
sedermera begaf sig, hade man icke sett honom sedan
föregående afton, då han varit där med en ung dam,
hvars namn Stina icke ville yppa.
</p>

<p>
Hans uppfinningsförmåga var härmed uttömd.
Efter denna sista upplysning stod han länge tankfull
med rynkade ögonbryn, vridande sina grå knäfvelbårar.
Plötsligt tycktes han emellertid få fatt i något
<a id="page-269" class="pagenum" title="269"></a>
och utan att säga ett ord gjorde han en militärisk helomvändning
och lämnade Stina åt sina funderingar.
</p>

<p>
En stund därefter vek han af uppåt Regeringsgatan.
</p>

<p>
»Hör på, min vän» – ropade han åt en pojke,
sedan han låtit sina ögon en stund uppmärksamt öfverfara
husraderna på båda sidor om gatan – »kalla de
icke denna gatan Regeringsgatan?»
</p>

<p>
»Jo men så, käre herre», svarade pojken, som
spratt till då han hörde den barska rösten bakom sig.
</p>

<p>
»Nå, då vet mans väl, hvar hennes högvälborna
nåd fru Buddenbrock logerar?»
</p>

<p>
»Hon logerar i röda huset där borta. – Om herrn
klappar på porten, lär strax någon komma och öppna.»
</p>

<p>
»Om jag känner krutet rätt», mumlade Lars, då
han, följande pojkens anvisning, inträdde genom porten
till det nämnda huset, »lär hon icke komma att ge
många goda ord ifrån sig. Men skam i den som icke
står i sina skor.»
</p>

<p>
I nästa ögonblick befann han sig inbegripen i ett
lifligt samtal med friherrinnans kammarjungfru.
</p>

<p>
»Kalla mig lika väl munsiör som herre» – sade
Lars vresigt – »för jag kännes lika litet vid någotdera.
– Svara mig blott, jungfru näsperla, om ni vet
hvar man gjort af min unge herre.»
</p>

<p>
»Kära junker, eller hvad ni är för slag, jag har
ju sagt för tredje gången att jag aldrig sett er herre
eller ens hört hans namn nämnas.»
</p>

<p>
»Smek mig icke med granna titlar; jag håller
inte af så’nt aperi. – Säg mans strax om ni vet hvar
min herre håller hus.»
</p>

<p>
Lars antog nu en bister uppsyn och hans kopparfärgade
näsa fick, under det han talade, en allt
starkare skiftning i blått.
</p>

<p>
<a id="page-270" class="pagenum" title="270"></a>
»Fy, min herre! Ni skrämmer mig ju riktigt med
edra impertinenta ögon!»
</p>

<p>
I det hon yttrade dessa ord, tog hon några hastiga steg
tillbaka. När Lars nu följde efter blef hon så förskräckt,
att hon uppgaf ett anskri och föll raklång på golfvet.
</p>

<p>
Det högljudda samtalet i förstugan hade emellertid
väckt uppmärksamhet. Laforme, som för tillfället
aflade en af sina vanliga förmiddagsvisiter, skulle just
öppna dörren till förstugan för att se efter hvad som
var på färde, då Lars klef öfver tröskeln och tvang
honom till reträtt. Nu vardt det fröken Liewens tur
att falla i vanmakt, och själfve Laforme kände en viss
oro i hjärttrakten, på samma gång hans eleganta
chagrinskor gjorde några besynnerliga pas åt sidan.
</p>

<p>
Lars lät icke oroa sig af de innevarandes bestörta
miner. Utan att fästa sig vid Laformes gester
och prat, som han för resten inte begrep, klef han på
med fasta steg öfver golfvet och ställde sig, sedan han
dragit hatten af hufvudet, med sin vanliga tvärsäkra
min framför friherrinnan.
</p>

<p>
»En så täck och ung fröken», tänkte han, då han
i detsamma fick se Ulrika vid ett af fönstren. »Denna
måste det vara.» Därefter, ihågkommande sitt ärende,
sade han kort och kärft:
</p>

<p>
»Jag söker min unge herre. Han har icke varit
hemma på ett helt dygn och har säkert råkat ut för
något trollty. – Nu så tänkte jag fråga hennes högvälborna
nåd, om ni vet hvar han håller hus?»
</p>

<p>
Friherrinnan, som väntat sig något helt annat af
denne våldgästning, kunde icke återhålla ett leende vid
den oväntade frågan.
</p>

<p>
»Hvad heter då din herre?» frågade hon, då Lars,
efter att hafva framsagt sin fråga, molteg.
</p>

<div class="centerpic">
<a id="page-271" class="pagenum" title="271"></a><img src="images/i271.jpg" alt="" /></div>

<p>
<a id="page-272" class="pagenum" title="272"></a>
»Det må hon lika väl veta som jag; unga fröken,
som sitter där borta i fönstret träffade honom senast
i går kväll hos fröken Beata Lavonia.»
</p>

<p>
Nu återkommo både fröken Liewen och kammarjungfrun
till sans liksom genom ett trollslag, och detta
utan både eau de luce och ungerskt vatten, samt togo
genast med mycken ifver Ulrikas parti. Den gode
mannen måste bestämdt sett miste; de erinrade sig
nu, när de hörde att fråga var om fänrik Svenske, att
de sett honom föregående dag, men Ulrika hade ju
inte varit utomhus på flere dagar.
</p>

<p>
Det var ingen häller som tviflade på hennes
oskuld, allra minst friherrinnan.
</p>

<p>
»Ulrika, mon ange», sade denna, afbrytande fröken
Liewens förklaringar, »sök reda på min luktflaska, är
du snäll. – Det är i sanning hög tid att den där
munsjör Svenske, eller hvad han heter, kommer ur
staden! Och ni, min gode man», sade hon till Lars,
»torde göra lämpligare att söka er nattdrifvare till
herre annorstädes.»
</p>

<p>
Lars, som icke förstått den förvirring som hans
tal frambragte, var emellertid långt ifrån sinnad att gå
sina färde med oförrättadt ärende.
</p>

<p>
»Om ni ock tog fram hela er jordebok och lofvade
att jag skulle i all min dar få se efter både by
och bonde och räkna räntepersedlarna båd’ utan och
innan, får ni mig icke härifrån, förrän min unge herre
kommer till rätta.»
</p>

<p>
Men nu hördes den manliga delen af betjäningen i
trapporna och Laforme, som troligen ansåg sig icke
längre kunna blottställa sitt goda namn och rykte genom
att vara en overksam åhörare af dessa grofheter,
<a id="page-273" class="pagenum" title="273"></a>
uppvecklade försiktigt sina spetsmanschetter samt började
fingra på sin spatservärja.
</p>

<p>
»Garde à vous, din tölp», utropade han, då de
anryckandes steg hördes utanför dörren. »Annars ska’
jag, ma foi, lära dig savoir vivre.»
</p>

<p>
»Akta sig herre, ni kunde mjöla ner er fram
såsom ni är bak», sade Lars grinande, utan att flytta
sig ur stället.
</p>

<p>
Det torde vara ovisst om Laforme verkligen vågat
draga blankt, ehuru han efteråt bedyrade för sina vänner
att han till svar på detta fräcka tilltal gifvit den
oförskämde tölpen en coup af sin klinga, ty i detta
för hans reputation så kritiska ögonblick inrusade en
talrik skara lakejer och kuskar, väpnad med käppar
och andra primitiva stridsverktyg. Lars hade säkerligen
icke kommit helskinnad ur deras klor om icke,
just som den stora utkörelseprocessen skulle försiggå,
Meijersdorff visat sig i dörren och med glädjestrålande
ögon förkunnat den glada nyheten att kriget mot
Ryssland ändtligen var förklaradt. Under den allmänna
hänryckning, som följde på detta meddelande,
fann Lars klokast att smyga sig ut.
</p>

<p>
Nyheten om krigsförklaringen spred sig med stor
hastighet i staden. Öfverallt vardt det ett vimmel
af glada människor. Alla kaffehus och källare voro
öfverfulla. Man trängdes otroligt i de smutsiga lokalerna
och höll tålmodigt till godo med det dåligaste
vinet, i yran af att få fira en så glad dag. Det talades
inte om annat än hämnd på ryssen.
</p>

<p>
De yngre af adeln lade i dagen sina fosterländska
tänkesätt genom att ströfva gatorna omkring i patruller
till häst och fot, för att näpsa, såsom det hette,
<a id="page-274" class="pagenum" title="274"></a>
landsens förrädare, men egentligen för att föra oljud
och öfverfalla fredliga borgare.
</p>

<p>
Och hvilken mängd af nyheter och lösa rykten!
Mösspartiet, hette det, hade velat lämna landet i fiendehand.
Ryska ministern, visste andra berätta, hade uttagit
flere hundra dukatpåsar från banken och utdelat
dem i strutar, så lagda, att de liknat de strutar hvari
skovax försåldes, o. s. v. När utdelningen egt rum visste
man, äfvensom att det skett i ålderman Smedmans gård,
som därför tagits i beslag af förräderikommissionen.
</p>

<p>
Alla dessa och ännu flere rykten hörde Svenske,
då han styrde sin kosa öfver Riddarhustorget. Den
senaste natten hade icke varit angenäm för honom.
Detta oaktadt var det med en leende och belåten min
som han betraktade de jublande folkhoparna. Orsaken
var följande. När han, i vanlig ordning, tidigt på morgonen
uppkallats till förräderikommissionens förmak,
för att svara på anklagelsen att hafva plägat förtroligt
umgänge med rikets fiender och hafva »i löndom velat
belacka och beskymfa Kongl. Maj:ts Råd och Riksens
höglofliga ständer», hade man icke väl hunnit börja
förhöret med honom, förrän bud kommit från kanslipresidenten
att den häktade först skulle inställas inför
honom på hans ämbetsrum.
</p>

<p>
»Det kan naturligtvis ej vara sant hvad ryktet
vetat berätta», frågade denne vänligt, då Svenske inträdde,
»att min unge vän glömt sitt fäderneslands välfärd
för utländingens förespeglingar?»
</p>

<p>
»Ers excellens – jag tackar er af hela mitt
hjärta för er välvilliga förmodan. Jag är fullkomligt
oskyldig.» Svenske talade öppet och oförskräckt.
</p>

<p>
»Så har jag hela tiden trott, men huru kommer
det sig då att de svåraste bevis tala häremot. Ni
<a id="page-275" class="pagenum" title="275"></a>
har plägat umgänge med vänner af partiet och ändock
vägrat att tillhöra det. – En anklagelse för spioneri ...
– Ja, vare det långt ifrån att jag tror något sådant», afbröt
han sig, då han såg hur vreden färgade Svenskes
kinder, »men det är ur mera än en synpunkt fördelaktigt
att unga män förklara sina färger för oss äldre,
på det att vi må kunna känna dem.»
</p>

<p>
Rodnaden, som uppsteg på Svenskes kinder då
Gyllenborg talade om spioneri, försvann vid denna sista
anmärkning och tycktes lämna kvar ett uttryck af villrådighet.
Skulle han taga steget fullt ut? Men att
ingå i hattpartiets led, var att fullständigt bryta med
sin forne välgörare, den gamle biskopen, hvilken med
mycket oblida ögon sett att han slutit sig till de unge
af hattpartiet. Skulle han däremot neka och utsätta
sig för en rannsakning, vore ju detta det samma som
att bekänna att han visste något om sin morbror, ty
ingen kunde hafva nog starka nerver att motstå de
ohyggliga medel, som kommissionen hade till sitt förfogande
för att utpressa sanningen. Det låg också en
viss darrning i rösten då han svarade, att han ännu
icke haft tillräcklig kännedom om partierna. Han ville
därför endast kämpa, såsom hans far gjort, för konungen,
hvars parti vore det enda som han ville tillhöra.
Genom att sluta sig till hattpartiet skulle han
skjuta ifrån sig sin frände och välgörare biskop Juslenius,
hvilken, som hans excellens nogsamt kände, var
en ifrig anhängare af mösspartiet.
</p>

<p>
»Vackert och ädelt tänkt af min unge vän», sade
Gyllenborg vänligt – »men då fosterlandet är i fara,
måste plikter mot enskilde sättas i andra rummet. –
Vår nådige konung har särskildt räknat på sin finske
våghals, som han kallar er.»
</p>

<p>
<a id="page-276" class="pagenum" title="276"></a>
»Hör Hans Maj:t också till hattpartiet?» frågade
Svenske förvånad.
</p>

<p>
»Dit höra alla, som hafva gamla Sveriges ära
för ögonen.»
</p>

<p>
»Om kung Fredrik är med, är äfven jag med»,
utbrast Svenske med värme.
</p>

<p>
»Således har min unge vän icke längre lust att
gå i vägen för sin egen lycka», sade Gyllenborg småleende,
i det han klappade honom på axeln. »Det
gläder mig!»
</p>

<p>
»Jag vill nu anförtro honom», tillfogade han i
samma ton, »att Majestätet väntar med otålighet att
få lägga ett af dessa diskreta uppdrag i hans händer,
hvilka alla önska, men få kunna utföra. Vår vän
generalen i Finland lär vara omgifven af mösspartiets
spioner. Ni är utsedd att öfverlämna ett viktigt bref
från kungen, samt sedermera vara Buddenbrock en
trogen och tillgifven adjutant. Om några brottsliga
stämplingar komma till synes, böra de skyndsamt inrapporteras
till mig.»
</p>

<p>
Det var för Svenske lättare att lofva detta än att
svara på den första frågan.
</p>

<p>
»Och om kungen skulle tala med er om Buddenbrocks
familj», tillade kanslipresidenten, i det han vänligt
klappade honom på axeln, »skall min unge vän
noga väga sina ord, ty kungen är tokig i vackra flickansikten
och fröken Ulrika är en satan så söt unge.»
</p>

<p>
Den glada sinnesstämning, hvari Svenske befann
sig, ökades efter det samtal som han sedermera hade
med konungen. Då han nu vandrade tillbaka öfver torget,
kände han därför god lust att taga hela världen i
famn. Blott en enda mörk punkt oroade hans sinne.
Denna var biskopen. Hade hans morbror undgått sina
<a id="page-277" class="pagenum" title="277"></a>
ovänners förföljelse, eller hade också han måst öfvergå
till kungens parti? Han måste genast söka honom,
tänkte han, för att få svar på dessa frågor och anförtro
honom sin lycka.
</p>

<p>
På en man sådan som biskopen hade krigsförklaringen
verkat som ett åskslag. Hård, oböjlig och
ensidig, hade han endast skådat framåt den bana,
som han själf utstakat, och i hvilken han skickligt förstod
att leda sina partivänner. För hans kraftfulla
motstånd hade hattarna på sista tiden måst hejda sina
anlopp och det hade synts alltmera sannolikt att
mössorna snart åter skulle komma till makten. Då
kom helt oväntadt denna våldsamma omkastning i sinnena,
hvilken på en dag afgjorde landets väl och ve
för den närmaste framtiden, och därtill, förebrådde
han sig, hade han kanske själf varit förnämsta skulden
genom sin oförsiktighet vid underhandlingen, hvarigenom
denna blifvit bekant.
</p>

<p>
När han lutade sig tillbaka i länstolen och lät
sina blickar tankfullt irra öfver sitt arbetsrum, var det
en viss liknöjd slapphet, som låg utbredd öfver de
eljes stränga och hårda dragen. Dagen hade varit för
honom en dag af strid och ansträngningar. Och han
hade ej, som mången annan af partiet, i sista ögonblicket
fogat sig efter de starkares vilja. Nej, kämpande
till det yttersta mot motståndarnes öfverspända
eller egennyttiga planer, hade han icke slutat att strida,
förrän allt var afgjordt.
</p>

<p>
»Om vår granne i öster», hade han sagt, under det
hans kalla, lugna blickar öfverforo den bullrande församlingen,
»icke såge sig i stånd att få lefva i fred för dessa
oupphörliga getingstyng från svenskarnes sida, skulle
han snart vara tvungen att helt och hållet krossa de
<a id="page-278" class="pagenum" title="278"></a>
som stungo honom. I skriken högt om svensk tapperhet
och svensk klokhet, men tänken I icke på att
de män i forna tider, hvilka gifvit eder rätt att tala
härom, icke glömde det medel, utan hvilket ingen
nationel kraft finnes, intet storverk kan genomföras,
ingen utveckling af samhället tryggas: arbetet? Och
hvar finnen I spåren efter det trägna och planmässiga
arbetet, som ensamt är i stånd att sofra jordmånen för
de stora männen och göra det möjligt för dem att utföra
de stora gärningarna? Ingenstädes, endast svindlande
luftslott, bottenlösa beräkningar – och med dem
kan fuller ingen ny gränssten läggas vid Nevan.»
</p>

<p>
Men bullret och ropen på votering öfverröstade
honom. Och tvärt emot lag och heder anklagades han
för att hafva plägat umgänge med främmande lands
ministrar. Rädslan för ett segare motstånd från mösspartiets
sida afhöll visserligen för ögonblicket hans
motståndare att fordra hans inställelse för förräderikommissionen;
men hans politiska anseende var minskadt.
Utpekad såsom en landsförrädare, tvangs han
af skammen att lämna öfverläggningen. Det var minnet
af denna strid, som gång efter annan vaknade upp
i hans sinne med förnyad styrka.
</p>

<p>
»Abels blod ropar efter hämnd och i Herrens hand
står vår hjälp och vår tröst», yttrade han halfhögt.
»Ja, du sade så, Coyet. Ditt folk skall ock inom kort
utgjuta strömmar af blod och pröfva de svärd, som
du föraktfullt påstod darrade som ett ruskande löf.
– Men i Herrens hand står vår hjälp och låtom
oss därför hålla oss till honom ... Hur länge skall det
då dröja», utbrast han häftigare, i det han reste sig,
»innan folkens öden skola hvila på fastare grund än
på blodiga svärdspetsar? – När skall människolif och
<a id="page-279" class="pagenum" title="279"></a>
människorätt gälla mera än dessa skenbilder, som människorna
kalla makt och ära?»
</p>

<p>
Han stod länge tankfull.
</p>

<p>
»Men om en sådan tid skulle komma», återtog
han lugnare, »skall väl mänsklighetens lycka varda
större och allmännare? – När krafterna växa till öfvermått,
inslå de ofta på osunda vägar. Faran föraktas,
då hon är okänd, och man skall kanske le åt oss lika
så föraktfullt som man nu ler åt forna släktens hårda
pröfningar. ’Ni kämpade för edert fäderneslands makt
och storhet’, skall man måhända säga, ’sådana drömbilder
kunna icke locka oss att draga svärdet! Vi kunna
öka vår storhet utan att mörda våra grannar. Vi
göra det inom våra egna gränser och behöfva icke
fika efter annans mark. Då ni voro röfvare och barbarer,
äro vi det fredliga arbetets och den allmänna
folkupplysningens banerförare.’ –»
</p>

<p>
»Men när ett sådant folk icke nödgas kämpa för
högre plikter, icke nödgas bjuda lifvet för fosterlandets
väl, skall det väl kunna älska eller ens fatta begreppet
fosterland? ...»
</p>

<p>
»När det icke får se vår Herres allsmäktiga storhet
i farorna och igenkänna honom såsom den kraftige
hjälparen i nöden, hvar finnes det medel, som spänner
folkets krafter och påskyndar dess utveckling? En
veklighetens och flärdens tid skall komma i stället för
arbetets och välmågans och i denna tid skall alstras
en svag stam. Ett uselt släkte skall trampa vår
svenska jord; ty fäderneslandets storhet försvinner så
lätt i de kvalmiga vällukter som uppsändas från den
sinnliga njutningens offerhärdar. Det lumpna småsinnet
och folkklassernas egennytta skola måhända mera än
nu äflas om att undergräfva folkets sedliga grundvalar
<a id="page-280" class="pagenum" title="280"></a>
och endast göra det till slaf under lustan efter jordlifvets
timliga gåfvor. – Nej, må stormvinden bortränsa
de osunda ångor, som uppstiga från dalarne och
hota att utbreda sig mot de högsta bergtopparne! –
Må kriget komma och rensa folkstammen från dess
murkna utskott och låta dess ädlare delar skjuta friare
mot höjden.»
</p>

<p>
»Men skall stormen sträcka sina härjande verkningar
endast till träskens pestångor? Skall den icke
förstöra äfven hyddorna på dalsluttningen och skaka
de fasta slotten på deras klippfästen? Skall han endast
bortrycka de murkna grenarne icke afbryta äfven
stammen? Man måste rädas. – Utan besinning kastar
man sig mot strupen på en fiende, som nyss förut endast
af nåd icke krossat oss till döds. Det är fördömdt.
... Dixi et Salvavi animam meam! – Dock som
människan är måste hon uppfattas» – afbröt han sig
hastigt, i det han oroligt började gå åter och fram
öfver golfvet. – »Den ynglingen! – Men det är lätt
att ropa på faran, då ingen ser henne ...»
</p>

<p>
En knackning på dörren kom honom att stanna
midt i meningen. Ja, han såg rätt; det var verkligen
Svenske som inträdde. Hans bleka anlete bar spår
efter nattens äfventyr på samma gång det skimrade af
lycka och innan biskopen hunnit återkomma till sig
själf och på sitt vanliga metodiska sätt gått igenom
alla frågorna med honom, hade Svenske redan berättat
om allt som händt honom under de sista fyra veckorna.
Han glömde icke heller att omtala nattens äfventyr.
</p>

<p>
»Har man nämnt mitt namn i Kommissionen?»
Dessa voro de enda ord som undföllo biskopen, då
Svenske slutat.
</p>

<p>
»Flere gånger hörde jag min vördade morbrors
<a id="page-281" class="pagenum" title="281"></a>
namn», sade Svenske, förvånad öfver den kalla skärpa
som låg i hans tonfall. »Man hade nog gärna sett att
min vördade morbror varit i mitt ställe, hvilket jag
också storligen fruktade.»
</p>

<p>
»Tror nog det – men genom hvems tillhjälp kom
du ur deras klor?»
</p>

<p>
»Jag var ju oskyldig.»
</p>

<p>
»Du var alltså icke uppkallad inför kommissionen?»
</p>

<p>
»Jo visst! – Riksrådet Coyet utfor i förstugan i
de värsta otidigheter mot mig och läste upp långa
bibelstycken. – Men då kom en af grefve Gyllenborgs
pager, som sade honom att kungen befallt att
jag först skulle inställas till förhör för kanslipresidenten.»
</p>

<p>
»Och då skrattade de som voro närvarande?»
</p>

<p>
»Ja. Hvarför frågar morbror så? Jag har varit
mycket otacksam», återtog han då ett uttryck af bitterhet
spred sig kring biskopens anlete – »men min
vördade morbror förlåter ...?»
</p>

<p>
»Hvilket skenuppdrag är det som kungen använder
för att få dig ur staden?» frågade biskopen utan
att låtsa höra hvad Svenske svarade. – »Jag förstår
– ett hårstrå af en ung flicka drager mer än fyra par
oxar – förmodligen några kärleksgriller, för hvilka
kungen vill bota dig.»
</p>

<p>
»Krigsförklaringen utropas på alla torg och köpplatser»
sade Svenske undvikande. – »Hela staden
jublar af glädje.»
</p>

<p>
»Ja, jag har hört det! Och måtte Herren i sin
Nåd förbarma sig öfver det fåvitska folket. – Barn,
som icke kunna skilja tunnsmörgås från kungabref inkomma
på riddarhuset och ropa på krig mot ryssen;
och bönderna skrika på lag, som aldrig lag lydt. –
Man borde gifva hela nationen kinderbalsam.»
</p>

<p>
<a id="page-282" class="pagenum" title="282"></a>
»Efter hvad jag hört», fortsatte han i ändrad ton,
»lär du komma att tillhöra högkvarteret. Där har man
tillfälle att höra och se saker, hvarom mången utom
stående icke får någon aning. – Innan du reser vill
jag därför gifva dig en utförlig instruktion.»
</p>

<p>
»Jag förstår icke? – Skall jag vara spion? Jag
är skyldig ovillkorlig lydnad ...»
</p>

<p>
»Endast Gud, barn, äst du skyldig ovillkorlig lydnad.
Därnäst fäderneslandet. Buddenbrock är en hederlig
man, fast omgifven af mången lycksökare, hvilken
endast fikar efter ryska rubler.»
</p>

<p>
»Min vördade morbror fordrar för mycket.»
</p>

<p>
»Så – instruktionen redan i fickan kan jag förstå.
– Det hade väl också varit världens åttonde underverk
om hattarna lämnat en ung man som du ifrån
sig med hedern i behåll.»
</p>

<p>
Svenske hade kommit till biskopen med hjärtat
uppfyldt af ånger. Han hade velat bedja honom
glömma sin otacksamhet och på samma gång gifva
honom del af den glädje som han erfarit och de ljusa
framtidsutsikter, som öppnade sig för honom. Han
kände sig därför dubbelt sårad af den kalla, hånfulla
tonen, hvarmed hans gamle frände gjorde sina domslut.
Han svarade i allvarlig ton att han en gång för
alla sagt ifrån att han icke tänkte tillhöra något annat
parti än kungens.
</p>

<p>
»I sanning är det icke en förhärdelsens tid, hvari
vi lefva», utbrast biskopen, allt mera uppretad af
Svenskes motsägelser. »Barn glömma sina fränder
lika lätt som de byta om kläder. Det första vackra
flickansikte får dem att kalla äldre män för dårar. –
Men må de i Guds namn gå sin väg. Jag är för
gammal att göra tjänst som barnkvinna.»
</p>

<div class="centerpic">
<a id="page-283" class="pagenum" title="283"></a><img src="images/i283.jpg" alt="" /></div>

<p>
<a id="page-284" class="pagenum" title="284"></a>
»Ulrika von Buddenbrock ...»
</p>

<p>
»Detta är alltså namnet på den kvinna med hvilken
du ärnar grunda äktenskap i Kristo? – Må då
detta i tid och evighet varda förbannadt! Må våra
vägar för alltid vara skilda och må –»
</p>

<p>
»Men käre, hjärtandes morbror ...»
</p>

<p>
»Då en ung mans kärlek för fosterlandet icke
tynger mera i vågskålen än att den försvinner för en
vacker flickas ögonkast, är det i sanning en usel tid.»
</p>

<p>
Svenske teg. En mörk rodnad uppsteg på hans
kinder. Slaget hade kommit då han minst väntat det
och därför träffat så mycket hårdare. Han stod länge
tvehågsen på samma ställe. Så gärna hade han velat
falla sin morbror i famn och bedja honom återtaga de
hårda ord, som han låtit undfalla sig. Men nu kunde
han det ej. För kärleken till Ulrika skulle han alltså
mista sin frändes vänskap.
</p>

<p>
Det må nu lämnas därhän om han verkligen gjorde
denna jämförelse. Men när biskopen, som det tycktes
icke utan en viss oro såg upp, bugade han sig kallt
och skyndade ut.
</p>

<p>
I sin upprörda sinnesstämning var han nära att gå
förbi Lars utan att märka honom, där denne satt som
bäst fördjupad i att profva mäster Rincks nya stopöl,
och höll ut sitt raggiga, laxfärgade anlete genom fönstret.
</p>

<p>
Lars å sin sida ville flux hoppa ut genom fönstret,
som han också gjort, om icke mäster Rinck hindrat
honom därifrån. Så mycket Lars sedan pratade, under
det att han gjorde hästarna i ordning för afresan, hade
han icke pratat under hela den tid de varit i staden.
</p>

<p>
»Sade jag icke det, hans nåd», sade han, »att det
bara var trollkonster i det här landet – fanns icke
ärligt stopöl en gång, bara pors.»
</p>

<p>
<a id="page-285" class="pagenum" title="285"></a>
När de en stund senare redo förbi det hus, i hvilket
familjen Buddenbrock hade sin bostad lät Svenske
sina blickar irra utefter fönsterraderna. Men någon
misstänkt rörelse rubbade icke damastgardinerna. Utan
att säga ett ord sporrade han sin häst och satte af i
skarpt traf framåt tullen, där det vardt några ögonblicks
uppehåll.
</p>

<p>
Efter vanligheten misstydde Lars sin herres känslor.
</p>

<p>
»Tror rasande väl att ingen af trollpackorna visade
sig», sade han med en slug min.
</p>

<p>
»Hvilka trollpackor?» frågade Svenske.
</p>

<p>
»Den högförnäma damen, vet jag, och hennes
dotter, som dånade, då jag frågade efter ers nåd.»
</p>

<p>
»Dånade fröken Ulrika?»
</p>

<p>
»Nej, hans nåd – det var den andra, som föll
ned i golfvet som en sten.»
</p>

<p>
Lars berättade nu i korthet sitt äfventyr på förmiddagen.
Svenske tvekade ett ögonblick om han
skulle rida tillbaka till staden.
</p>

<p>
»Om jag ändock hade en vän, som kunde underrätta
henne om mitt äfventyr», sade han tyst för sig
själf, »och till hvilken hon kunde förtro sig.»
</p>

<p>
»Vänner», mumlade Lars vresigt, »vänner finnas
aldrig flere än att de få rum under hattkullen.»
</p>

<p>
»Min far hade många trogna vänner, som skulle vågat
en dust för honom och om de lefvat äfven för mig.»
</p>

<p>
»Ja, hans nåd Sparren var en hel karl – likaså
långa Draken och tjocke Silfverclou, men det är så här
i världen, ser hans nåd, att man har få vänner, när
man räknar många gröna grafvar.»
</p>

<div class="centerpic end">
<img src="images/i285.jpg" alt="" /></div>

<div class="chapter">

<h2 class="chapter" id="chapter-0-15">
<a id="page-286" class="pagenum" title="286"></a>
<span class="centerpic"><img src="images/i286.jpg" alt="" /></span>
<br />XV.
</h2>

</div>

<p class="first">
<span class="firstchar">S</span><span class="postfirstchar">olen</span> hade gått ned i de praktfullt skimrande
vågorna. Den ljusa nordlandsnatten stod med
tunga molnskärmar långs synkretsen och bredde
sin slöja öfver den vida, oroliga vattenytan.
</p>

<p>
En liten däckad ålandsskuta kryssade fram mot den
i fjärran skymtande skärgården. Sorlande föllo vågorna
undan för den skarpa stäfven upplösande sig i skum.
Men så enade de sig åter. I yr glädje fradgade de sig
för vinden, som ilat till deras hjälp och den svarta
stäfven hade svårt att slita sig lös ur deras frustande
famntag.
</p>

<p>
Men för hvarje gång kom skutan närmare sitt mål.
Den mörka, blånande randen aftecknade sig allt skarpare
mot himlen, där gula och violetta strimmor nu
började färga den mörka molnväggen.
</p>

<p>
Det var likväl icke denna tafla som tedde sig för
den person, hvilken, insvept i en vid ryttarkappa, låg
utsträckt på fördäcket af den gungande båten. Vågornas
skvalpande var för honom kanondånet, som
rullade fram öfver nejden och gaf genljud från de mörka
<a id="page-287" class="pagenum" title="287"></a>
fjällsluttningarna. Han såg i drömmen hur de högväxta
furorna omsveptes af blåaktiga krutmoln, som
långsamt ringlade sig upp från fiendens muskötter,
hörde hur de röda blixtarne smattrade i skogsbrynet.
Liksom buren af jättehänder drefs han fram mot dem
i spetsen för sina skaror. Allt gaf vika för anfallets
förfärande våldsamhet. Ett ändlöst jubel lopp genom
de segrande leden.
</p>

<p>
Men nerifrån den lilla skogslunden, där nattdimman
ännu uppsteg, orörd af de nyfödda solstrålarne, hördes
ljudet af trummor, åtföljdt af trumpeternas glada
smattrande. Oöfverskådliga led af bajonetter och
gyllene fanspetsar stego glittrande upp ur dimhöljet.
Han hörde sitt namn ropas af tusentals röster. Och
han såg, under det att den allmänna hänryckningen
äfven fyllde hans hjärta med stolthet och glädje, en
skön kvinna på en hvit springare komma emot sig.
Nu styrde hon sin häst tätt intill honom. Det var
segerkronan hon bar i sin hand, den härliga klenod,
med hvilken hon skulle pryda hans hufvud.
</p>

<p>
Hennes blå ögon blickade ömt på honom. Det
var hennes drag, som han nyss så gärna velat framkalla
för sin inre syn utan att kunna det och hvilka
nu logo skönare än någonsin förut emot honom. Och
de jublande soldatleden, de höga fjellen, himlens gulhvita,
skimrande strömoln, allt försvann för honom vid
hennes åsyn. Med sakta våld tryckte hon sig intill
honom, som hade hon i ett enda famntag velat utgjuta
all sin kärlek. Hennes friska läppar mötte hans, hennes
barm hvilade mot hans bröst och han kände mjuka
armar slingras kring sin hals under det hon jollrade
om tro och kärlek.
</p>

<p>
Han var lycklig. Han vågade knappt draga andan,
<a id="page-288" class="pagenum" title="288"></a>
för att icke ändra det närvarandes sällhet. Men
hon tyckte, sade hon likväl, att han var kall och stel.
</p>

<p>
»Ack Ulrika», svarade han och ville med tusen
kyssar tysta hennes förebråelse. Då kom en sakta
vindfläkt, frisk och lifgifvande som sommarvinden är
då han susar genom skogstopparne, och bredde de
gula, fladdrande lockarne för hennes anlete. Hon ryste
till i det samma.
</p>

<p>
»Det är slut med vår kärlek» sade hon. »Jag är
redan en annans brud.»
</p>

<p>
I samma ögonblick förvreds hennes anletsdrag af
fasa och hennes gestalt tycktes upplösa sig för vinden.
Fåfängt utsträckte han armarne för att kvarhålla den
vackra bilden.
</p>

<p>
Ett häftigt slag på armen kom honom i det samma
att uppslå ögonen. Han blickade förvånad omkring
sig. I fören af den gungande båten stod Lars och
grinade vänligt emot honom, under det han svängde
hans hatt på en lång båtshake.
</p>

<p>
»Hans nåd tappade nyss sin hatt i sjön och vi
ha haft ett fasligt slingrande innan vi kunde få fast
honom igen.»
</p>

<p>
Solen började redan färga synranden i öster då
Svenske vaknade. Vinden hade lugnat af och det
dröjde därför enligt hans uppfattning alltför länge innan
skutan ändtligen sköt fram på den trearmade slottsfjärden
utanför Åbo. Snart kände han igen de grönklädda
holmarne, hvilka så underbart stucko af mot
bergen i fjärran med deras allvarligare, af nattdimman
ännu omtöcknade grönska, och bakom dem, på södra
sidan af Aura ån, det höga domkyrkotornet, ännu icke
återstäldt efter den tre år förut härjande åskelden.
Midt öfver på norra sidan skymtade murarne af det
<a id="page-289" class="pagenum" title="289"></a>
gamla slottet, »Åbo värn och historia». En stund
senare fälldes seglen och skutan lade till land.
</p>

<p>
Det gamla Åbo bar ännu många minnen från sin
ödeläggelse under stora ofreden, då stadens ståtligaste
byggnader hade af fienden uppbränts eller på annat
sätt underkastats förgängelsens lag. Då Svenske vandrade
uppåt den långa Slottsgatan, kunde han på flere
ställen se spåren efter ryssarnes våldsamma framfart
under förra kriget.
</p>

<p>
Men han var uppfödd bland dessa nedrasade murar,
dessa hopfallna trähus utan fönster och dörrar.
För honom voro de gamla vänner, hvilkas usla tillstånd
icke förtog utan snarare ökade återseendets
glädje. På södra sidan af ån vardt emellertid utsikten
gladare. Vid torget utvisade det nybyggda rådhuset
med torn och urtaflor att välmågan åter var i
stigande.
</p>

<p>
Det var tidigt på morgonen, hvarför endast få
personer voro i rörelse. Men Lars, som följde några
steg efter Svenske med ressakerna, tyckte sig likväl
oupphörligt se gamla bekanta anleten. Om icke
Svenske gång på gång manat honom att påskynda stegen,
hade han därför helt säkert inledt ett längre samtal
med enhvar han mötte om tillståndet i landet.
</p>

<p>
När de vandrat gatan nästan i ände, öppnade sig
en smal gränd på vänster hand. Strax vid hörnet låg
ett litet, rödmåladt envåningshus med brutet tak: målet
för deras vandring. Dess sneda fönsterluckor med
hjärtformiga synhål voro sorgfälligt tillbommade, likaså
de tunga portarna, som stängde ingången till gården,
från hvilken man inkom i själfva huset.
</p>

<p>
Några kraftiga slag på porten uppväckte skrällande
ekon. Men först sedan Lars fått tillfälle att
<a id="page-290" class="pagenum" title="290"></a>
upplifva i sitt minne en och annan ofelbar ed, hördes
reglarna ändtligen frånskjutas på inre sidan. Samtidigt
frågade en hes röst i argsint ton, hvad det var
för några ottefåglar, som icke kunde låta ärligt folk
sofva i fred. Vore de af djäknefolket eller några ohörsamma,
förlorade eller försumliga studenter, slutade
rösten, skulle de genast anmälas för rectores och hela
akademistaten, eller om de voro ...
</p>

<p>
»Eller om du vore en karl och icke en käring,
krukmakare-Anders, kunde du skynda dig och öppna
porten, ditt nöt!»
</p>

<p>
»Din sakramentska sölkorf», fortsatte Lars, då
porten ändtligen öppnades på glänt, »ska du låta mig
och min nådige herre stå här i evighet och vänta i
morgonkylan?»
</p>

<p>
Lars hade likväl icke hunnit väl tala till punkt,
innan båda portarna rycktes upp på vid gafvel och ett
brunt, fåradt gubbanlete, infattadt i en krans af stripigt
grått hår och likadant hakskägg, helt vänligt grinade
mot dem.
</p>

<p>
»Kors, om jag vetat att det varit hans nåd»,
började gubben, i det han ödmjukt aftog sin hvita
nattmössa och bad dem stiga in, »minsann om inte
porten gått upp af sig själf, det lofvar jag.»
</p>

<p>
»Trå ta’ dig, gamle, om du längre pratar i nattmössan»,
sade Lars, ännu långt ifrån blidkad. – »Att
du blifvit en mes på gamla dar, visste jag redan som
barn, men ej att du blifvit en sådan förgylld blomkruka.»
</p>

<p>
»Här är, Gud så visst, ett sådant förfärligt oväsen»,
sade gubben till Svenske, utan att låtsa höra på
Lars, »af alla dessa djäknar, studenter och militärer,
att – icke för det jag är rädd – ty vid den helige
<a id="page-291" class="pagenum" title="291"></a>
<span class="landscape"><img src="images/i291.jpg" alt="" /></span>
<a id="page-292" class="pagenum" title="292"></a>
Niklas och väderflöjeln på slottstaket, nog skulle jag
gifva dem en ärlig bastu – men, ser hans nåd, min
gumma har så svårt att få sofva om nätterna –
och ...»
</p>

<p>
»... och så är väl mäster Krankfot orolig för,
kan jag tro, att den andra öronlappen också ska’ gå
sin kos?»
</p>

<p>
»Mitt öra är mitt öra, och det rör icke din blånäsa.
– Det gick sin väg i salig kungens tjänst, mot
riksens fiender ...»
</p>

<p>
»Mot hans hästar», inföll Lars med ett bredt hångrin.
– »Minns du fuxen i akademihuset, där ryssen
hade stall på den tiden?»
</p>

<p>
Det var ett gammalt groll som syntes på väg att
rifvas upp igen. Och på gubbens vreda blickar såg
det icke ut, som skulle detta skämt få ostraffadt gå
förbi det friska örat. Men Svenske, som till en början
funnit sig road af att se huru de gamla vännerna
skulle välkomna hvarandra, tyckte nu att Lars gick för
långt i sin vänlighet. Han frågade därför gubben om
rummet vore i ordning, som Anders Skeppare hade
sagt till om under förra veckan, och tillsade därefter
Lars att, då han var nog förvis att redan tänka på
hästar, också skynda sig ut i staden att genast köpa
ett par, då det troligtvis var ondt om dem för krigets
skull.
</p>

<p>
Svenske följde härefter krukmakaren in uti ett
stort, fast mycket lågt rum på nedre bottnen, hvars
väggar voro fullsatta med oräkneliga namnsdags- och
födelsedagsgratulationer af blått och rödt papper.
</p>

<p>
»Nå, min vän», sade Svenske då de inkommit.
»Hur går det egentligen med kriget? Hörs ryssen
af ännu?»
</p>

<p>
<a id="page-293" class="pagenum" title="293"></a>
»Inte kommer någon ryss hit häller», svarade
krukmakaren med en slug blinkning, i det han tog på
sig några klädespersedlar, som han i brådskan kastat
ifrån sig. »Han vågar nog intet företaga utan får väl
tacka vår Herre, om inte vi i stället göra en påhälsning
hos honom i Sanct Petersburg.»
</p>

<p>
»I Stockholm lät det dock som ni här hemma
skulle varit liksom litet rädda för honom?»
</p>

<p>
»En sådan förböflad osanning, ers nåd; större än
alla skutskeppares från Hangö till Aspögaddar. Har
väl aldrig hört att det rådt ett så’nt glädjelif som nu
i gamla Åbo.»
</p>

<p>
»När freden är bruten?»
</p>

<p>
»Picknicker och parader hvarenda dag. Officerare
ha vi så fullt af, som grannen har steglitsor på
sina rofland vid kyndelsmässan ... rädda för ryssen?»
</p>

<p>
»Det var många fartyg i hamnen och det syntes
lifligare där än när jag lämnade er.»
</p>

<p>
»Ja, muntert lif det föres, som sagdt, dag ut och
dag in, från morgon till kväll. Och god kommers
sedan! ... Men borgerskapet skall väl också ha någon
fördel af kriget. – Det var nog ett sant ord, som
mäster Tobias sa’ i går, då man talade om för honom
att ryssen tagit skutan hans. ’Än ha vi icke sett
slutet’, sa’ han, och den tuppen skrämmer inga höns,
som gal innan sol’n gått upp.»
</p>

<p>
»Vi skola väl göra vårt bästa att hålla honom
från lifvet.»
</p>

<p>
»Ja, visst skola vi bjuda till, alltid. Icke för det
jag är rädd af mig, men gammal är ändå äldst; – och
så tänker jag på allt det onda, som i stora ofreden
öfvergick vår stad ... Om man pratade mindre och
gjorde mer, skulle nog varda andra bullar för ryssen.
<a id="page-294" class="pagenum" title="294"></a>
Gumman min drömde i natt om ingen mindre än salig
kungen och det betyder något riktigt duktigt det, skall
ers nåd tro. Han satt, sa’ hon, på en stor svart häst
och hade en så otrolig mängd soldater framför sig,
som slogos med värjor, bössor och långa spjut mot
fienden. Men hvad det ska’ betyda vet nog ers nåd
bäst, som sofver och äter alla dagar i kungens borg.»
</p>

<p>
»Den gången torde er gumma väl ändå få svårt
att varda sannspådd», svarade Svenske skrattande.
</p>

<p>
»Inte så bra att skratta åt sådant», sade gubben
och skakade på hufvudet. »Det kan jag bedyra att
det är icke en utan väl tjoget fullt af våra trovärdigaste
borgare, som nyligen sett salig kungen lifs lefvande.
Ja, här om natten, för icke länge sen, fingo
några skråbröder, som ville dricka ur S:t Henriks
källa, se – hvad, om icke en stor, ja, en fast orimligt
stor karl i blå rock med skimrande guldknappar. Han
hade ett gult hjortlädersbälte om lifvet, alldeles som
ers nåd, stora kraghandskar på händerna och bruna
ridstöflar, samt ett alldeles likadant slagsvärd, som det
som salig kungen bar i lifstiden. Detta kände skomakaren
mycket väl, ty han hade varit med honom
hos hundturken.»
</p>

<p>
»Sade kungen någonting?»
</p>

<p>
»Nej, tycker man något sån’t! Men han såg på
dem med en fasligt sträng uppsyn.»
</p>

<p>
»Var det då ingen bland dessa hedervärda borgare,
som kunde tala några ord till spöket för att se
efter om det var af kött och blod?»
</p>

<p>
»Nej, tycker ers nåd något sådant, som att simpla
borgare skulle våga tilltala en kung. För resten kom
strax en tjock dimma fram ur buskarna och tog bort
honom. Tala till salig kungen? – Nej, vet hans nåd,
<a id="page-295" class="pagenum" title="295"></a>
först åtta dagar därefter vågade repslagaren här midt
emot omtala händelsen för mig, och detta ändå under
strängaste tysthetslöfte ... Men nu står jag och glömmer
bort att ers nåd måhända vill dricka något varmt
på morgonkvisten. – Gumman är redan uppe ...»
</p>

<p>
»En mugg varm välling eller ölost, om du kan
bjuda därpå?»
</p>

<p>
»Var det likt till något annat. Ja, hon kan göra
en rar ölsupa», fortsatte han, i det han skyndade sig
ut, »hvars make ingen kristen smakat häremellan och
Viborg.»
</p>

<p>
»Sjön suger», återtog han, då han efter en stund
kom tillbaka och satte en spilkum rykande ölsupa på
bordet. – »Ers nåd kan behöfva något födande, innan
han på nytt gifver sig åstad. Det måste nog vara en
faslig brådska att komma till gränsen, bara inte återfärden
varder så mycket rappare.»
</p>

<p>
Anders syntes färdig att öfvergå till en utförligare
redogörelse för skråets kannstöparepolitik, då dörren
öppnades och Lars inklef öfver den höga tröskeln.
</p>

<p>
»Nå, fick du några hästar?» frågade Svenske
nyfiket.
</p>

<p>
»Bagaren bad hälsa hans nåd», svarade denne,
sneglande åt krukmakaren, som skyndade sig ut då
Lars inträdde, »att alla hans hästar upptingats af
borgare, som resa till Borgå i handelsärenden.»
</p>

<p>
»Måtte hin ta deras handelsärenden», sade Svenske,
i det han satte spilkumen med en fart ifrån sig
på bordet. »Hur länge få vi vänta då?»
</p>

<p>
»Var det likt till någon väntan», svarade Lars
med ett bredt grin. »Nog ha’ vi hästar alltid och det
rara krakar ändå.»
</p>

<p>
»Nå, hvad grinar du då åt?»
</p>

<p>
<a id="page-296" class="pagenum" title="296"></a>
»Det fanns, trå ta’ mig, i hela stan, ska hans nåd
veta, icke en fjolårsföling en gång och jag skulle just
vända om hem igen, då jag såg att Stallkalle var i
färd med att sadla bagarhästarna. Stallkalle, ropade
jag åt honom, ska du inte hälsa på en gammal bekant.
– Å kors, sa han, minsann tror jag inte att det är
junker Lars. – Topp på det, din spottfoling, sa jag,
fast du ej bör junkra mig ännu. Men skynda dig,
ska vi ta oss en öltår och bättra på bekantskapen. –
Stallkalle var tvehågsen, men då lofvade jag honom
att berätta något från stora världen, och se då gick
det i flygande fläng, förstås, efter ölmuggarna, och då
var det Lars, som passade in några små hasselnötter
under sadlarna ...»
</p>

<p>
Lars grinade härvid helt belåtet, i det han skakade
på hufvudet. »Nu ska ers nåd tro», skrattade
han, »att det vardt ljud i skällan, när de välfödda
krämarpatronerna skulle upp på krakarna, bland allt
sitt pick och pack. – Trå ta mig om det dröjde en
handvändning en gång, förrän de lågo där raklånga
och plaskade i smörjan, gula som svalor i mungiporna
... Det var hästkrakarnas fel, förstås. Men då
sa’ jag till dem: Go’herrar, sa jag, jag ska köpa hästarna.
Om jag kan nyttja dem, ska ni få hvad ni
gifvit. Detta tyckte de vara ett hederligt bud och
här stå nu krakarna och vänta på hans nåd.»
</p>

<p>
Svenske gillade ingalunda Lars’ beteende. Men
då krämarne för länge sedan gifvit sig af på sina kärror,
kunde köpet icke gå tillbaka. För uppdragets
hemlighållande var det äfven fördelaktigt om han icke
behöfde använda sin kurirbricka, och i hvilket fall som
hälst, tänkte han, var det alltid bättre, om han i tid
hann fram med kungens viktiga bref, än om några
<a id="page-297" class="pagenum" title="297"></a>
krämare kommo några timmar förr eller senare till en
marknad.
</p>

<p>
En stund därefter lämnade han staden. Den vidsträckta
slätten höjde sig långsamt från kusten och
uppsteg i böljande sädesfält mot de gröna skogsdungarna
till vänster om vägen. Hettan kändes tryckande,
så mycket mer som hästarna för hvarje steg de
togo upprefvo riktiga moln af damm.
</p>

<p>
Men tvärt emot hvad Lars förutsagt vardt dagen,
i synnerhet för honom själf, en riktig glädjedag. Han
kunde ej rida förbi någon enda krog vid vägen utan
att sätta skänkflickorna i rörelse, på det att han skulle
få känna på det bästa starkölet. Och hans laxfärgade
anlete strålade af lycka, när han med tungan slickade
bort ölfradgan från de grå, raggiga knäfvelbårarna.
Efter hvarje sådan njutning kom emellertid den lilla
trehörnade hatten alltmera på sned och de grå, plirande
ögonen vordo allt mattare. I stället lifvades
hans musikaliska sinne och bäst det var, uppstämde han
med full hals den gamla soldatvisan:
</p>

<div class="poem-container">
  <div class="poem">
    <div class="stanza fraktur">
      <p class="verse">Ej raglande fötter, ej blinda ögon</p>
      <p class="verse">har den som sin första färdknäpp fått!</p>
      <p class="verse">Ej stammande tunga, ej täppta öron</p>
      <p class="verse">får den som den andra ej försmått!</p>
      <p class="verse">Ja, den som är full, han är stor som en kung –</p>
      <p class="verse">För sjung falleri, fallera, fallera – kung!</p>
    </div>
  </div>
</div>

<p class="noindent">
Uttömmande sina lungor till sista andetaget, skrek
han omkvädet om igen, så att det gaf skallande ekon
från de små skogskullarna på sidan om vägen. Slutligen,
öfverväldigad af ruset, släppte han sitt hufvud
mot bröstet och nickade stumt takten åt hästens rörelser,
hvilka småningom ökats till sakta lunk.
</p>

<p>
Den långa ridten under solvärmen efter den ansträngande
<a id="page-298" class="pagenum" title="298"></a>
sjöresan hade äfven medtagit Svenskes
krafter. Ehuru han icke, såsom Lars, oupphörligt druckit
stopöl och ätit spicken braxen med ölättika, var
dock hans viljekraft icke tillräcklig att hålla honom
vaken. När hästen saktade af till skridt, kom äfven
hans hufvud att sjunka ned mot bröstet.
</p>

<p>
Emellertid hade solen gått ned och en tät dimma
börjat uppstiga i luften. Genom det grå töcknet sken
månen dunkelt fram. Det var ännu ljust, men man
hade svårt att tydligt urskilja något visst föremål.
En och annan skogsdunge uppdök här och hvar med
sina toppar ur dimhafvet, men för öfrigt var allt grått,
tyst, osäkert. Icke en gång ängsknarren lät höra sitt
enformiga läte.
</p>

<p>
Hästarna syntes färdiga att vid första tecken till
fullkomlig frihet från sina herrars tyglar göra närmare
bekantskap med det höga, frodiga gräset på
dikesrenen. Vid ett något för tidigt försök af dem i
denna riktning väcktes Svenske ur sina funderingar.
Ordnande sina tyglar, gaf han sin häst sporrarna och
ropade åt Lars att följa sig. Detta rop, som ekot
återgaf från skogen, kom Lars att slå upp sina ögon.
</p>

<p>
»Tyst! – Stanna, nådig herre!» – ropade han enträget
efter honom. – »Hör I då ingenting?»
</p>

<p>
Svenske höll genast inne sin häst och lyssnade.
Skulle det kanhända vara borgarena som ville återkräfva
sina hästar? Men rundt omkring rådde den
djupaste tystnad.
</p>

<p>
Han vände sig om för att fråga hvad Lars menade.
Men han kom sig icke för att göra det. Hvad
hade väl inträffat? Hans bistre och trumpne följeslagare
var icke mera samma person. Han kunde icke
frigöra sig från en obehaglig rysning, då han såg framför
<a id="page-299" class="pagenum" title="299"></a>
<span class="landscape"><img src="images/i299.jpg" alt="" /></span>
<a id="page-300" class="pagenum" title="300"></a>
sig en man, som stirrade honom rakt i synen med
ett par glasartade ögon, medan han gapade med vidöppen
mun.
</p>

<p>
Nu såg han dock att det verkligen var Lars.
När allt kom omkring, var det kanske månen som
förskräckte denne. Den var icke lik en vanlig måne,
tyckte Svenske, utan liknade snarare återskenet från
en aflägsen eldsvåda, när den spred sina rödaktiga
strålar genom björkdungarna och bredde sitt sällsamma
skimmer öfver dimhafvet nedanför i dalen.
</p>

<p>
»Hvad rädes du för?» frågade Svenske, sedan
han ridit intill honom.
</p>

<p>
»Ers nåd!» hviskade Lars med ängslig stämma,
under det han riktade sina förfärade blickar mot honom
– »den hvitklädda flickan! Men tala inte till
henne!»
</p>

<p>
Utan att säga mer, gaf han sin häst sporrarna och
red med värjan i högsta hugg i vildaste fyrsprång
framåt vägen, huggande omkring sig åt alla sidor och
utstötande de hemskaste rop.
</p>

<p>
Svenske satte genast sin häst i kort traf, för att
se efter hvart han tog vägen. Men det dröjde en
god stund, innan han återfann honom. Han låg då
sanslös i ett dike, medan hästen betade vid vägkanten.
Lyckligtvis hade han icke skadat sig i fallet och
kunde, sedan han återfått medvetandet, utan olägenhet
åter sitta upp.
</p>

<p>
Den återstående delen af färden tillryggalades
utan några vidare äfventyr. Lars, som icke mer oroades
af några andesyner, hade återtagit sitt vanliga
trumpna och kärfva sätt. Men fåfängt hade Svenske
frågat honom om orsaken till hans raseri. Lars hade
endast svarat med en stum nickning, samt på upprepade
<a id="page-301" class="pagenum" title="301"></a>
frågor förklarat att han icke kunde omtala det,
förrän månskiftet var öfver.
</p>

<p>
En kal sandslätt med några här och där uppstigande
bergknallar, samt längre i söder hafvet och i
öster en samling låga trähus, rymmande på sin höjd
ett tusental människor, var den tafla som mötte Svenske,
då han vek af nedåt den bergiga halfö, på hvilken
våra dagars Helsingfors sträcker sina vackra husrader.
Kasaberget hade ännu icke fått sitt granitmurade
Ulrikasborg, öarna i söder hade lika litet fått
sitt af Ehrensvärds snille och Cronstedts förrädiska
feghet på en gång lysande och sorgväckande namn.
Där Sveaborg i en följande tid skulle resa sina väldiga
murar, syntes för Svenskes blickar endast de kala
Vargskären, mot hvilkas strand hafvet bröt in med
glittrande vågor.
</p>

<p>
Vid Esbo tull var en liten skans uppförd af trävirke,
med framför liggande jordvall ur hvilkens öppningar
några svarta kanonmynningar stucko fram; den
första krigiska syn som hittills mött dem i Finland.
</p>

<p>
»Från Åbo, kamrat! Här är vårt pass!» svarade
Svenske på vaktkarlens fråga, hvarifrån de kommo.
»Men kan du nu säga oss, hvar generalen har sin
bostad?»
</p>

<p>
»Vid stora torget, rådman Huuks gård alldeles
bredvid stora klockstapeln. Nådig herrn kan se den
hit», sade soldaten, sedan han ändtligen lyckats resa
upp slagbommen. »Men hans nåd generalen reste redan
i förgår till gränsen.»
</p>

<p>
Det var en ledsam nyhet. Och Svenske måste
därför redan följande dag fortsätta sin färd.
</p>

<p>
Trumpnare än någonsin lunkade Lars denna dag vid
hans sida på sin rödbruna, långmanade skinnmärr, hvilken
<a id="page-302" class="pagenum" title="302"></a>
genom sitt egensinniga uppförande tycktes vilja visa
att hon delade sin herres uppfattning om världens uselhet.
Så hade Lars ridit hela förmiddagen, då Svenske,
ihågkommande äfventyret under resan från Åbo,
frågade honom, om icke månskiftet ännu vore öfver,
så att han kunde få veta orsaken till det galna upptåget,
hvilket han hoppades icke skulle förnyas.
</p>

<p>
»Hans nåd har, raggen ta mig, skäl och räson
att vara ond på mig», sade Lars och syntes för ovanlighetens
skull bli smått förlägen. »Men för tunnor
attan gråkattor såg jag henne icke så tydligt framför
mig som jag nu ser hans nåd där han rider.»
</p>

<p>
Så red han åter en stund utan att säga något.
När äfven Svenske teg, återtog han efter en stund:
</p>

<p>
»Det kändes ackurat som om ett hvasst isstycke
snuddat förbi anletet. Så började mitt hufvud värka,
som om jag skulle ha logerat där en hel division fyrverkare,
så att jag icke visste mera hvad jag var än
krypet i kungens hårpiska.»
</p>

<p>
»Ja, jag kunde nog se det, käre Lars», sade
Svenske, skrattande åt hans öppenhjärtiga bekännelse,
»men någon hvitklädd flicka, som du pratade om, har
jag däremot icke sett, sedan vi lämnade Åbo. Alla
kvinnfolken äro här antingen blå eller röda.»
</p>

<p>
»För raggen i våld, skämta ej om sån’a ting.
Det kan vara rätt så nog att jag såg henne skymta
mellan träden – men hans nåd är för resten intet
söndagsbarn.»
</p>

<p>
Svenske var icke själf fullkomligt fri från tidehvarfvets
tro på syner och spöken och det låg också
en viss tvekan i rösten, då han svarade Lars:
</p>

<p>
»Lägg emellertid bort sådant där löst prat och
<a id="page-303" class="pagenum" title="303"></a>
ställ icke till någon ny hetsjakt. Hästarna få nog
svårt ändå att gå fram på de här usla vägarna.»
</p>

<p>
»Hans nåd har, för böfveln i våld, rätt», sade Lars
undfallande, »men jag har nu i flere dagar känt mig
så orolig till temperamentet. Nu har den där maran
visat sig två gånger och gamle Lars får väl snart slå
den stora chamaden, kan jag tro.»
</p>

<p>
»Hvad är det som gör dig så orolig? Du har
ju allt hvad du behöfver. Med tillräcklig föda och
rent samvete behöfver man hvarken rädas för troll
eller spöken. Hvar var du, innan du kom i min fars
tjänst, eftersom du nu för tiden finner allt så dåligt?»
</p>

<p>
»Hans nåd frågar så mycket på en gång, att inte
sju visa män kunna svara därpå! Men hemligheten
skall en gång fram och det är så godt att passa på,
innan <em>hon</em> visar sig för tredje gången. Ty det är nog
snart slut med texten, sa trollet, nappade mässhaken
från prästen.»
</p>

<p>
Här tystnade han och sänkte blicken mot hästhalsen.
Det var så långväga minnen, att han hade
svårt att i hast få dem samlade.
</p>

<p>
»Salig far var smed i Uleborg», började han;
»en skam till sägandes både burgen och välaktad
borgersman. Mor min var en icke mindre rar och
duglig kvinna, styrde allt i huset från det minsta till
det största. Aldrig glömmer jag hennes ögon, då hon
bannade mig.
</p>

<p>
’Lars’, sa’ hon en gång, då jag klättrat öfver vår
grannes, linkrämarens, tak och stoppat tallkottar i hans
skorsten, ’du är ett sådant odygdskräk, att den onde
inte kan ge dig nog med stryk’ – men det var inte i
går det.
</p>

<p>
Kom så kriget. Jag var med ifrån första fäktningen
<a id="page-304" class="pagenum" title="304"></a>
och under fulla tretton år såg jag icke mina
föräldrar. Mycket folk och grufliga penningesummor
hade på denna tiden utkräfts från vår stad och man
önskade för själ och pina att fred skulle slutas. Förfärligare
vardt det för hvarje dag. De våra tvungos
baklänges mot norden och vår stad lämnades öppen
för fienden, ja, trå ta mig, när jag tänker på den tiden,
är hjärtat färdigt att hoppa ur halsgropen.»
</p>

<p>
»Under sommaren hade bönderna i lugn och ro
fått sköta sitt jordbruk och mången trodde i sin enfald
att fienden allt framgent skulle lämna dem i fred.
Men så kom han öfver dem fram på våren som ett
rykande jehu och nu vardt det en gruflig nödens tid.
Många skyndade att fly undan och lasta på kärror och
båtar gods och redbarheter. Hustrun gaf sig icke tid
att vänta på mannens hemkomst, föräldrarna icke på
barnens. Hela kusten lyste hvit af segel från båtarna
som förde flyktingarna öfver till svenska bottnen och
många, många dogo i vildmarken. Åkrarna sköflades,
ängarna voro orödda, byar och gårdar, stora som små,
brändes, de vuxna männen och barnen bortfördes i
fångenskap, kvinnorna bundos vid kosackernas sadelgjordar
och vilddjuren voro snart ensamma herrar
öfver bygden.»
</p>

<p>
Lars gjorde här ett längre uppehåll.
</p>

<p>
»Ja, det var en tid», återtog han, efter att hafva
strukit med afvigsidan af handen öfver ögonen, »och
annat slag för allmogen var det då än att spela herrar
vid riksdagen. Allt som icke i första hastigheten
kunde undanskaffas togs af fienden. Utan skonsmål
eftersatte han flyktingarna och jagade dem som vilda
djur genom snödrifvorna, tills de slutligen, afklädda in
på bara kroppen, dogo af hunger eller köld.
</p>

<p>
<a id="page-305" class="pagenum" title="305"></a>
Det är dystra minnen, men det kan göra godt
för en gammal syndare att någon gång få rifva upp
dem igen ... och man måste gå i ordning med frågorna,
sa hin onde, började med ärkebiskopen.»
</p>

<p>
»Samma år, som slaget stod vid Napo by», fortsatte
han efter en stund, »satt jag en kulen februaridag
hos mina föräldrar i vår lilla stuga. – Detta satans
hugget öfver näsan, som hans nåd sett, och några
andra skråmor hade gjort mig mindre kavat för någon
tid. – Helt oförhappandes fingo vi höra ett fasligt
skrikande utifrån gatan och då min mor skyndade till
fönstret, såg hon hur kvinnor och barn flydde undan
för en hop skäggiga, kutryggiga kosackhundar i trasiga
munderingar, som slogo efter dem med spjutskaften ...
Hvad som sedan hände är så rysligt, att
jag aldrig talar om det. Ett par veckor därefter satt
jag fången i Viborg. Far och mor hade de pinat
ihjäl.
</p>

<p>
I Viborg såldes jag och kom till olika ägare,
tills jag slutligen en vacker dag rymde min väg och
kom öfver till Sverige, där hans nåds far tog mig i
sin tjänst.»
</p>

<p>
»Men den hvita eller hvitklädda flickan, när kommer
hon med?» frågade Svenske.
</p>

<p>
»Strax, hans nåd. Tålig man trifs, sa bonden,
rökade ut räfven. När ryssarne bränt hans nåds gård
och hennes nåd icke mer hade rum för mig på den
lilla holmen ute i skärgården, gaf jag mig åter på väg
till min födelsestad. Men här kunde jag icke stanna
för ryska spejare, som påstodo att jag under kriget
svurit ryske tsaren trohetsed, och att jag därför måste
åter gifva mig i deras våld ... På den kroken bet jag
dock icke, utan begaf mig i stället till Stockholm.
</p>

<p>
<a id="page-306" class="pagenum" title="306"></a>
Här var det bara nöd och elände efter kriget.
Hvart man kom, gamla, uthungrade och trasiga knektar.
En dag träffar jag en sådan där trollkonstnär,
som lär finnas så godt om i det där räfidet, och han
lofvade mig godt arbete på Bälsta hos arklimästaren
Granatenflycht och jag var icke sen att mottaga anbudet.
Men ångern var snar. Det hade varit mycket
bättre, om jag i stället förts till röda Ryssland.
Hans herre sysselsatte sig nämligen, så adelsman han
var, med falskmynteri och gjorde guldringar och pengar
af bara messing och tenn. Till medhjälpare brukade
han mig och den herre, som värfvat mig, hvilken
ej var någon annan än en förrymd fästningsfånge,
som de kallade Laxen.
</p>

<p>
I början gick allt väl, men slutligen fingo bönderna
i nejden nys om saken och en vacker dag, innan den
onde fått tofflorna på sig, tog polisen både mig och
min medhjälpare samt förde oss till Smedjegårdshäktet,
där vi dömdes flux till stegel och hjul, och efter vår
husbonde, som kommit undan, trummades på alla torg.»
</p>

<p>
Svenske kunde icke återhålla ett utrop af förvåning.
</p>

<p>
»En mörk höstkväll», återtog Lars, i det han
förde sin häst närmare Svenske, »samma dag som vi
dömdes af norra kämnärsrätten, insläpptes i vårt fängelse
en stor högväxt man med mask för ansiktet.
Han frågade om jag ville göra en rask gerning ... så
skulle jag strax få nåd. – Jag frågade honom ej,
hvad jag skulle göra; ty i det tillstånd, hvari jag befann
mig, var jag redo till allt för att vinna friheten.
Jag sade blott ja och därefter ej ett ord, när jag
följde honom.
</p>

<p>
En täckt vagn väntade utanför porten, däri vi
<a id="page-307" class="pagenum" title="307"></a>
togo plats, hvarefter han knöt ett skynke för mina
ögon. Hur länge eller hvart vi körde kan jag icke
säga, om man än skulle bjuda mig hela Sala grufva
därför. Mer än en timme var det nog som vi skakade
upp och ner i det gamla skrället öfver gatstenarna,
ty utom stadsportarna kan jag inte tro att vi
någon gång voro. Ändtligen stannade vagnen och jag
tillsades att klifva ur, hvarefter jag leddes af min
följeslagare upp- och nedför flere trappor, tills vi
slutligen stannade och han aftog bindeln.
</p>

<p>
Jag befann mig då i ett stort högt rum med
gyllene tapeter. Längst fram på golfvet låg något
underligt, som jag i början icke kunde uppfatta hvad
det skulle vara; men för öfrigt var det endast kala
väggarna. Mannen, som fortfarande bar mask för ansiktet,
tilltalade mig nu:
</p>

<p>
’Innanför detta rum’, sade han, ’är en lifsfånge,
som skall dö strax på stund. Men om han säger sitt
namn eller om du frågar honom därom, skola vi äfven
nödgas afrätta dig.’
</p>

<p>
Han hade nätt och jämt hunnit yttra dessa ord,
då dörren till det inre rummet öppnades och en reslig
storväxt man utfördes af tvänne andra, alla tre
iförda svarta dräkter och med svarta masker för ansiktet.
</p>

<p>
Då den lifdömde fick se mig, glänste det till i
hans ögon, som jag tydligt såg i hålen på masken.
Jag kunde däraf förstå att jag var afsedd att spela
någon rol vid afrättningen, men hvilken? Utom mig
och de tre fångvaktarne fanns ingen mer än han i
rummet.»
</p>

<p>
Lars öfverfors, i det han yttrade dessa ord, af en
häftig rysning, och det dröjde en god stund, innan
<a id="page-308" class="pagenum" title="308"></a>
han åter kunde börja med låg, nästan flämtande
röst:
</p>

<p>
»Man ville att jag skulle vara skarprättaren», hviskade
han. »Då man drog bort ett grönt skynke, stod
där verkligen under den underliga ställningen, som jag
grubblat efter hvad det kunde vara, en stor stupstock
och en af de maskerade männen framtog under ett annat
skynke och räckte mig en bred yxa.»
</p>

<p>
»Jag tvekade ... men Gud förlåte mig ... det
gamla krigskuraget var borta! Jag tänkte på fångkällaren
och klippte till. Det var ett ögonblicks verk ...»
</p>

<p>
»Men det värsta var icke öfverståndet ...; ty
knappt hade de maskerade männen hunnit breda skynket
öfver styggelsen och hällt ut en korg sågspån,
som de framdrogo ur en nisch, för att suga åt sig
blodet, då en ung, hvitklädd flicka kom instörtande
som en hvirfvelvind i rummet. Hvad hon sade, det
må hin veta, men grät och snyftade gjorde hon så, att
hon hade kunnat få stenar att gråta ... Hon ryckte
med våld undan skynket. Hennes gula lintestar till
hår yrde kring hennes likbleka anlete. Och allt sedan
den stunden», slutade Lars, i det han med en orolig
blick såg sig om, som hade han väntat sig att finna
bekräftelse på sina ord, »har hon aldrig släppt mig.
Natt eller dag, när hon visar sig, är ofärd nära och
då hjälper hvarken starköl eller Hjärnes testamente.»
</p>

<p>
»En underlig historia», sade Svenske tankfullt.
»Hvem kunde det väl vara som du på detta sätt var
tvungen att afdagataga?»
</p>

<p>
»Därom torde man göra bäst i att icke forska.
Det var många på den tiden, som kommo bort utan
att man visste hvart. Förmodligen hade de för noga
reda på gamle kungens död, och ... ja, det må hin
<a id="page-309" class="pagenum" title="309"></a>
veta alla konster ... Dagen därpå vaknade jag ett godt
stycke utanför Hornstull med hundra äkta plåtar i pungen
och med dem knallade jag mig redan samma dag
öfver till Åbo.»
</p>

<p>
Svenske gjorde honom ytterligare några frågor.
Men Lars svarade fåordigt och undvikande. Snart
upphunno de några kompanier, som voro på marsch
mot gränsen, och denna omständighet ledde tankarna
öfver till närmare liggande frågor.
</p>

<p>
Och ju närmare de kommo gränsen, dess mer
fylldes vägarna af tågande trupper och proviantforor.
Krigsförklaringen, ehuru länge påtänkt, hade kommit
så brådstörtadt, tack vare det invecklade korruptionsmaskineriet
vid riksdagen, som tände krigsfacklan, att
Buddenbrock knappt hunnit samla hälften af sina trupper,
när krigsförklaringen redan utropades på torgen i
Stockholm. Den återstående hälften låg kringspridd
på rotarna eller var på tåg till krigsorten. Det hade
varit svårare för det rådande krigspartiet att vinna
öfvervikten i de voteringar, som afsågo utgifter för de
erforderliga förberedelserna till kriget, än att i hufvudvoteringen
genomdrifva själfva fredsbrottet med fullkomligt
oförberedda trupper.
</p>

<p>
Med den största förvåning betraktade Svenske de
oordnade hopar, som släpade sig fram långs vägarna.
Nedböjda under tunga packningar, med rostiga gevär
på skuldran och trasig mundering kunde man snarare
hålla soldaterna för röfvare än reguliära trupper, afsedde
till att användas i ett ordnadt fälttåg.
</p>

<p>
Lars skakade allt betänksammare på hufvudet, ju
flere sådana afdelningar han red förbi.
</p>

<p>
»Sämre krakar», utropade han, då han ridit förbi
Åbo ryttare, »har jag då i hela mitt lif icke sett bland
<a id="page-310" class="pagenum" title="310"></a>
svenska knektar. Och sådana ryttare se’n ... Månge
ha säkert aldrig förr sutit på hästryggen.»
</p>

<p>
Längre fram upphunno de Österbottens regemente.
Halfva regementet, som icke hade några rockar, gick
i kapotterna.
</p>

<p>
»Det skulle salig kungen låtit gå», sade Lars, i
det han råkade i fullkomligt raseri. – »Värre hade vi
det aldrig under hans tid, äfven då det gick som allra
värst baklänges. Men trå’ ta mig, om han icke varit
man för att köra ut alla riksens ständer och sätta spolen
i hand både på adelsman och bonde, så att det
blifvit väfva vadmal af i bygden åt knektarne.»
</p>

<div class="centerpic end">
<img src="images/i310.jpg" alt="" /></div>

<div class="chapter">

<h2 class="chapter" id="chapter-0-16">
<a id="page-311" class="pagenum" title="311"></a>
<span class="centerpic"><img src="images/i311.jpg" alt="" /></span>
<br />XVI.
</h2>

</div>

<p class="first">
<span class="firstchar">E</span><span class="postfirstchar">nligt</span> Buddenbrocks på fullgoda skäl stödda,
fast af hans samtid mycket klandrade fälttågsplan
skulle trupperna delas, allt eftersom de
framkommo till gränsen, på tvänne läger, ett i söder
vid Qvarnby på strandvägen, hvilket skulle skyddas af
Fredrikshamns fästning, och ett annat fyra mil längre
åt norr vid Martila på den öfre vägen. Detta senare
ansågs vara tillräckligt skyddadt af den tre och en
half mil framför detsamma liggande Willmanstrands
fästning.
</p>

<p>
Från dessa två läger stängdes öppningen mellan
Saima sjön och Finska viken, där de enda större vägarna
vid denna tid gingo öfver gränsen. Slutligen
låg flottan utanför Aspö såsom ett flankstöd för arméns
högra flygel.
</p>

<p>
Vid Qvarnby ärnade Buddenbrock själf föra befälet,
vid Martila skulle generalen Carl Henrik Wrangel,
en äkta mössa af renaste skrot och korn, föra befälet.
Detta tyckte många var ett olyckligt val, ty Wrangel
var visserligen en tapper soldat, som vid flere tillfällen
<a id="page-312" class="pagenum" title="312"></a>
ådagalagt ett stort personligt mod, men inskränkt, öfvermodig
och lättledd, passade han ej för ett själfständigt
befäl.
</p>

<p>
Staden Willmanstrand låg denna tid på en i Saima
mot norr utskjutande halfö. Den var ännu föga betydlig
hvad handel och näringar vidkommer, men var
å andra sidan, såsom liggande vid en viktig strategisk
punkt i landets försvarssystem, icke utan en viss betydelse
såsom gränsfästning. Själfva halfön, på hvilken
den var uppbyggd, utgjordes af en hög sandås, hvilken,
i synnerhet mot landsidan, hade branta sluttningar.
Utefter krönet af denna sluttning voro fästningsverken
utstakade. Landfronten, bruten i tenaljform, hade på
hvar sin flygel, där den ändade mot sjön, en s. k. redutt.
Redutten Friesenheim, som Svenske såg på
vänster hand, då han red öfver vindbryggan, låg nedanför
höjden och stängde den omkring trehundra fot
breda strandremsan. Redutten Faber åter, på motsatta
flygeln, låg däremot på själfva krönet af den omnämnda
sandåsen.
</p>

<p>
Sedan Svenske passerat vindbryggan och ridit
igenom den af ett starkt palissaderadt utsprång skyddade
fästningsporten, inkom han på en liten öppen
plan, där närmast porten på höger hand låg det lilla
tullhuset, medan han till vänster hade corps de gardet.
Innanför dessa byggnader lågo till höger det nybyggda
kronobageriet och en gammal barack samt till vänster
en kyrka med utsprång och grafkor, omgifven af en
tämligen stor, med stenmur inhägnad kyrkogård. På
södra sidan om denna mur låg ett större magasin.
</p>

<p>
Genom de tillstötande tvärgatorna såg Svenske,
under det han fortsatte sin ridt uppför Storgatan, en
skymt af den stora öppna residenstomten, med dess
<a id="page-313" class="pagenum" title="313"></a>
<span class="centerpic"><img src="images/i313.jpg" alt="" /></span>
<a id="page-314" class="pagenum" title="314"></a>
gamla kanslihus och det nya våghuset, samt vid sidan
om de trappor, som ledde uppför sluttningen, rådhuset,
hvilket på samma gång var sätet för stadens trivialskola.
Där bakom och något bortskymdt af de mellanliggande
byggnaderna uppstack det nyligen uppförda
tyghuset sin röda gafvel.
</p>

<p>
Då Svenske framkom till landskamrer Prinz’ hus,
där general Buddenbrock hade sin bostad, mötte honom
å nyo underrättelsen att generalen hade rest bort. Denna
gång, fick han snart veta, hade han dock endast farit
ut på en rekognoscering i närheten och väntades åter
samma kväll. Som generalen medtagit hela sitt kansli,
måste emellertid Svenske på egen hand söka sig härberge
i staden.
</p>

<p>
Hvad hästarna vidkom gick detta ganska lätt.
Inom en handvändning hade Lars fått rum för dem i
ett lågt stall i öfre delen af staden. Men för Svenske
själf var det icke lika lätt att finna ett passande härberge.
Öfverallt hvar han klappade på mötte honom
samma svar; alla gästrummen voro upptagna af »knektarne».
</p>

<p>
Slutligen befann han sig framför ett lågt trähus
med en hög utskjutande trätrappa, på hvilken husdrängen
låg och solade sig. På vinst och förlust beslöt
han pröfva sin lycka och frågade till den ändan
drängen, hvem som bodde där inne.
</p>

<p>
Denne molteg. Men hans breda grin tydde Svenske
som en uppmaning att själf höra efter, hvarför han klef
djärft på uppför den af svarfvade blå och röda pelare
uppehållna förstugan och fattade låsvredet till den
närmaste dörren som syntes ovanligt tung, hvarför han
grep fatt i den med all sin kraft. Han kom därför
<a id="page-315" class="pagenum" title="315"></a>
att göra sitt inträde något hastigare än han väntat,
då hon lätt och ljudlöst vände sig om på sina gångjärn.
</p>

<p>
»Intet krus och bång för så’nt lappri», ropade en
hes basstämma emot honom och då han såg upp i detsamma,
fick han se en äldre man med rödt, välmående
anlete, som helt fryntligt grinade mot honom.
</p>

<p>
»Min unge herre söker rum, kan jag förstå?» fortsatte
mannen, i det han drog några rökmoln ur sin
korta pipa. »Men sådana finnas icke längre i hela
sta’n.»
</p>

<p>
Svenske fann af detta tilltal att det var öfverflödigt
att anhålla om härberge och sade endast några
ord till ursäkt för det sätt, hvarpå han gjort sitt inträde.
</p>

<p>
»Hin kan ha ögon att se genom lyckta dörrar»,
svarade mannen godmodigt, i det han utstötte några
väldiga tobaksmoln. »Skadar icke det ringaste ...
Men är det tillåtet att fråga hvad min unge herre
heter?»
</p>

<p>
Svenske hade intet skäl att dölja sitt namn. Och
detta åstadkom en förunderlig verkan. Mannens hela
uppträdande undergick en plötslig förvandling. Ifrån
att se kall och likgiltig ut, som en köpman hvilken
njuter af att se främlingens köplusta, som han icke
kan eller vill tillfredsställa, vardt han idel vänlighet.
Han ville strax höra efter med mor, sade han, om det
ändå inte kunde finnas ett litet krypin; det kunde ju
hända att hon hade något i reserv. Och innan Svenske
fått tid till ytterligare frågor, var han redan ute genom
dörren.
</p>

<p>
Rummet, däri Svenske befann sig, var stort, ehuru
dess ringa höjd lät det synas mindre än det i verkligheten
var. Några långa och smala fönster, med smutsiga
rutor infattade i bly, insläppte en svag dager,
<a id="page-316" class="pagenum" title="316"></a>
hvilken kämpade om herraväldet med den tjocka tobaksröken.
Möblerna voro få, men mycket bastanta.
Liksom ägaren buro de en viss prägel af gammaldags
kärnfasthet. Hedersrummet intogs af en stor skänk af
ek, utsirad med oräkneliga listverk; därnäst kom en
stor omålad träkista, det oundgängliga tillbehöret till
visthuset och handkammaren. Slutligen följde, utan
särskild rangordning, några höga, klumpiga, men tillförlitliga
länstolar, öfverklädda med kalfskinn.
</p>

<p>
Svenske hade knappast hunnit göra denna hastiga
öfverblick, då dörren på nytt öppnades och värden
inträdde, åtföljd af en gammal fryntlig matrona, som
han presenterade som sin hustru. Båda förklarade nu
att de voro förtjusta att få härbergera biskop Juslenius’
unge frände. På samma gång erfor Svenske att
han befann sig under rådmannen och handelsmannen
Tillmans tak.
</p>

<p>
Då han morgonen därpå inträdde i fältkansliet,
sprang hans vän från Stockholm kapten Buddenbrock
i famnen på honom, innan han fått tid att hälsa, samt
frågade i nästa andetag efter nyheter från Stockholm.
</p>

<p>
»Goda och glada nyheter», svarade Svenske, omfamnande
honom. »Både din fru mor, friherrinnan, och
din syster Ulrika må väl.»
</p>

<p>
»Gläder mig af hjärtat. – Och här får jag nu
föreställa dig för dina blifvande kamrater: Lewenhaupt,
Wrede, Sparre, Ehrensvärd, Strussenfelt, kamrer
Wittfot.»
</p>

<p>
»Ett rykte går om snar aktion?» sade den sistnämnde,
i det han tog Svenskes hand.
</p>

<p>
»Löst prat ...», svarade de unga männen på en gång.
</p>

<p>
»Man vill», sade Buddenbrock skrattande, »att en
<a id="page-317" class="pagenum" title="317"></a>
afdelning af armén genast skall sätta sig i marsch mot
Petersburg, för att påskynda revolutionen, hvilket är
lika omöjligt som att taga ned månen. Intet enda
regemente är ännu komplett ...»
</p>

<p>
»Men nu hör jag att min far är återkommen», afbröt
han sig. – »Det skall nämligen ställas till förhör
för att om möjligt få veta hvilken som spridt ut dessa
rykten. Men stig på, min far väntar.»
</p>

<p>
Då Svenske öppnade dörren till det inre rummet,
såg han längst fram i detsamma en äldre man, iförd
en stor, kastanjebrun peruk, sitta framför ett stort bord,
på hvilket en karta låg utbredd.
</p>

<p>
Då Svenske sade sitt namn, reste han sig genast
upp från stolen och gick honom till mötes, i det han
vänligt räckte honom handen.
</p>

<p>
På den strama hållningen kunde han genast förstå
att han hade framför sig en af gamle kungens
gunstlingar, en man som redan såsom yngling gjort
sig förtjänt af att föra regementen i fält.
</p>

<p>
Svenske hade svårt att taga sina ögon från generalens
ansikte. Hvilken ädelhet, parad med allvar och
energi! Just en sådan man, tänkte han, var det som kunde
taga upp salig kungens mantel och blifva den fältherre,
som skulle föra Sverige till seger. Den krökta näsan,
den fast slutna munnen, den höghvälfda pannan, det
var en karaktäristisk treenighet af kraft, som för en
ung soldat som Svenske måste verka i hög grad tilldragande.
</p>

<p>
Han erinrade sig nu ett yttrande, som han hört
citeras om honom efter den vördnadsvärde biskop Rydzelius:
»General Buddenbrock», hade denne sagt, »är
en ansenlig, hurtig och af allom älskad herre; han är
<a id="page-318" class="pagenum" title="318"></a>
af allom känd för kvickhet, esprit och otadladt renomé
och conduite.»
</p>

<p>
För tillfället var emellertid generalen vid mycket
dåligt humör. Han hade nyss inspekterat fästningsverken
och den inspektionen hade icke utfallit till hans
nöje. Då han fick se kungens bref, som Svenske räckte
honom, klarnade likväl hans anlete.
</p>

<p>
»Säg mig, min vän», sade han i vänlig ton, i det
han lade brefvet obrutet på bordet, »är folket i Stockholm
för krig?»
</p>

<p>
»Man har nog varit mycket uppretad mot ryssarne»,
svarade Svenske vördnadsfullt, »men saken är nu gammal
och ...»
</p>

<p>
»Hur länge är det då sedan kriget förklarades?»
inföll generalen förvånad.
</p>

<p>
»Något mer än åtta dagar.»
</p>

<p>
»Åtta dagar? – En sådan försummelse!»
</p>

<p>
Han yttrade ingenting på en lång stund, men det
var icke svårt för Svenske att gissa hans tankar. Äfven
han blef i högsta grad förvånad öfver att icke högste
befälhafvaren i god tid blifvit underrättad om krigsförklaringen,
och han tyckte att det var besynnerligt,
att regeringen kunde begära att denne skulle utföra
de farligaste vågstycken med oöfvade trupper ... taga
fästningar genom öfverrumpling, och så begå den försumligheten
att icke underrätta honom om en så viktig
sak, utan i stället låta fienden först få veta den.
</p>

<p>
Han afskedade Svenske vänligt, nästan kamratlikt,
och uppmanade honom att hafva sina hästar i ordning
för snar afresa.
</p>

<p>
En stund därefter tog förhöret med de inkomna
spejarne sin början.
</p>

<p>
»Nå, min bäste öfverste Willebrand», frågade
<a id="page-319" class="pagenum" title="319"></a>
<span class="centerpic"><img src="images/i319.jpg" alt="" /></span>
<a id="page-320" class="pagenum" title="320"></a>
generalen en lång gråskäggig officer, när alla infunnit
sig, »hvar hafva vi våra rapportörer?»
</p>

<p>
»Här, herr general en chef», svarade en barsk
röst från dörren och en ung, ståtlig man framträdde
till nedre ändan af det bord, vid hvilket generalen
tagit plats.
</p>

<p>
»Är det löjtnanten, som sett fienden och gjort det
beskedliga folket här i fästningen från sina sinnen?»
</p>

<p>
»Det förra är sant, herr general en chef. Saken
är i korthet följande: I förgår afton fick jag order
att med femtio dragoner aflösa förvakten vid Armila
by. Jag sände då två dragoner fram mot
Taskula för att vakta vid gränsbommen. I mörkningen
kom samma afton ett ryskt parti dragoner genom
skogen förbi slagbommen, för att kringränna dubbelposten.
Detta varseblefvo dragonerna, som retirerade
sig strax därifrån, hvarvid den enes häst stupade och
föll omkull. Den andre dragonen däremot kom tillbaka
i flygande fläng och omtalade händelsen, då jag
strax tog trettio man med mig och rekognoscerade till
gränsen. Klara spåren kunde då skönjas efter ryssarne.
De hade nästan en hel fjärdingsväg gått fram
genom skogen och i hastigheten släppt efter sig både
stångpiskor och hästskrapor.»
</p>

<p>
»Egendomliga syner», sade generalen tankfullt.
»Men är detta allt, öfverste Willebrand?»
</p>

<p>
»Fältväbeln Kramer, som skulle föra generalens
bref öfver gränsen, såg hela fientliga lägret», svarade
denne. »Hvar är Kramer?»
</p>

<p>
»Här, nådig öfverste! – Det var så», började
denne, »att jag och mitt folk hunno fram genom skogen
först i mörkningen ... Då sågo vi några eldar
flamma till mellan träden i skogsbrynet och skulle just
<a id="page-321" class="pagenum" title="321"></a>
stiga af hästarna, för att se efter hvad det var, då en
af bussarne ropade att det var ryska lägret ... I
samma ögonblick, och innan trumslagaren hann slå
signalen, började kulorna hväsa kring öronen på oss.
Båda hästarna stupade för skotten och trumslagaren
fick sin trumma sönderskjuten ... Hur stor styrka det
var, kan jag icke med bestämdhet uppgifva.»
</p>

<p>
»Detta är alltså summan af hvad man vet här om
fienden?» sade generalen lugnare. »Då synes mig den
öfverlägsne fienden», fortfor han leende, »endast vara
ett ryskt spejareparti, som vill ställa till något väsen
här uppe för att narra oss från strandvägen, därifrån
jag nyss på stund fått underrättelse att fienden framtränger
i stor myckenhet.»
</p>

<p>
»Pålitliga personer hafva likväl berättat», invände
öfverste Willebrand, »att mer än tio tusen ryssar stå
icke långt härifrån vid Kananoja. Herr generalen får
därför icke anse mig för den jag icke är – hvilket
jag ock vid flere tillfällen med den högstes bistånd
contrarium bevisat – om jag nu enligt eds- och ämbetsplikt
anhåller om flere trupper till fästningens
defension.»
</p>

<p>
Tonen, hvari den gamle öfversten yttrade dessa
ord, hade en egendomlig skärpa, som ännu mera förhöjdes
genom uttrycket i hans grå, blodsprängda ögon.
Han var tydligen i hög grad missbelåten med det
sätt, på hvilket Buddenbrock upptagit hans rapport.
</p>

<p>
Buddenbrock själf syntes en stund tvehågsen. De
underrättelser han fått stredo fullkomligt mot dem
han nyss erhållit på andra flygeln. Besynnerliga rykten
om hemliga intriger bland krigsbefälet, hvilka
skulle afse att draga trupperna så fort som möjligt
närmare gränsen, hade nyligen kommit till hans kunskap
<a id="page-322" class="pagenum" title="322"></a>
och gjort honom ännu mera misstänksam. Hans
tvekan varade likväl endast några ögonblick.
</p>

<p>
»Ni borde verkligen ha fördrag, go’ herrar», sade
han med allvarlig ton i det han reste sig, »att inkomma
med sådana rapporter. De sätta endast skräck i folket
och betaga dem det första modet och hurtigheten ...
I alla händelser bören I eftertänka att en
svensk är minst lika god som tio ryssar. Af alla våra
kunskapare och andra omständigheter», fortfor han, då
de andre tycktes instämma i hans åsikt, »hafva vi ju
för öfrigt den säkra underrättelsen att ryssen är mycket
rädd för oss, och därför för närvarande ej vet sig
någon utväg. Det är snarare att tro att han icke
attackerar oss alls, om vi icke attackera honom.»
</p>

<p>
Härmed slutade förhöret. Under hela tiden, som
det pågick, hade generalen gång efter annan med särskildt
intresse synts betrakta Svenskes anlete. Sedan
spejarne aflägsnat sig, kallade han honom till sig.
</p>

<p>
»Är min unge vän säker på», frågade han i sträng
ton, »att det brefvet, som jag fick af honom, verkligen
är af hans majestäts egen hand?»
</p>

<p>
»Jag mottog det själf af kungen», sade Svenske
förvånad.
</p>

<p>
»Min unge vän», tillade han med ett egendomligt
leende, i det han vände honom ryggen, »har fått
ett godt härberge hos rådman Tillman, efter hvad jag
hört. Det skadar dock aldrig att vara försiktig.»
</p>

<p>
Det var tydligt att en omkastning inträdt i fråga
om generalens uppfattning om honom. Men orsaken?
</p>

<p>
När han kom ut i kansliet, hörde han ej längre
talas om att han skulle sändas ut på någon längre ridtur.
Han skulle stå till kommendantens förfogande, i
<a id="page-323" class="pagenum" title="323"></a>
händelse att något fientligt spordes på gränsen. Detta
var allt han fick veta.
</p>

<p>
Medan han som bäst grubblade öfver denna händelse,
kom Henrik emot honom. »Du bör nästa gång
bättre se efter dina bref», sade han. »Se här. Det
bref, du lämnade min far, är falskt.»
</p>

<p>
Nu steg Svenskes förvåning öfver alla gränser.
Hur skulle han förklara detta? Han såg nu själf att det
icke var samma bref, som han haft dagen förut, och
dock voro sigillet och kuvertet desamma.
</p>

<p>
»Min far ville sätta dig i arrest såsom spion»,
fortsatte den förre, »men jag tog ditt försvar, och
denna gången går du fri. I högkvarteret kommer du
emellertid icke ... Här måste man hafva både sina
ögon och öron öppna», fortfor han, då Svenske bedyrade
sin oskuld. »Farväl nu till härnäst!»
</p>

<p>
Generalen hade stigit till häst och Svenske fick
icke tillfälle att göra några vidare frågor.
</p>

<p>
»Hälsa borgerskapet», sade generalen åt kommendanten
med ett småleende, i det han ordnade tyglarna,
»att nu kunna kvinnfolken lugnt kläda af sig om aftnarna,
ty från denna sidan lär ingen fara vara att
förvänta.»
</p>

<p>
Öfverste Willebrand svarade icke. Men när generalen
aflägsnat sig stod han kvar på samma ställe, en
lång stund sedan den bortilande ryttarskaran försvunnit.
</p>

<p>
»Ingen fara å färde?» mumlade han för sig själf.
»Men det förstås, de som höra till partiet bekymra sig
föga efter folk och fästningar. Kan tro, go’ herrar,
en svensk mot tio ryssar! – Alldeles som i salig kungens
tid ... fanden själf måtte hålla stången mot tio
af de röda kosackerna.»
</p>

<p>
<a id="page-324" class="pagenum" title="324"></a>
Hans uppfattning af kosackernas krigsduglighet
tycktes vara lika allmänt delad af de kringstående
som hans missbelåtenhet med general en chef.
</p>

<p>
»När man icke har råd att köpa några fattiga
bjälkar till nya kanonbäddningar, kan man så godt låta
bli att föra krig», sade kapten Åberg, som var chef
för artilleriet, i det han föraktfullt höjde på axlarna.
»Om han stannat ännu några minuter, skulle jag lärt
honom de tio budorden både fram- och baklänges.»
</p>

<p>
»Tror nog det», sade major Krabbe vid karelerna
med ett försmädligt grin, i det han skrufvade sin stora
peruk mera ned i nacken – »men hvarför, för böfveln,
kunde min herre icke hinna med att göra det, då han
var här? – Alla de där högdjuren förtjäna hvad de få.
Hur var det nu, go’ herrar», fortfor han, då kommendanten
tog afsked af dem. »Vi skulle ju känna på
rådmanskosten i dag. Den är, ta mig böfveln, icke
att förakta.»
</p>

<p>
»Vår unge kamrat», tillfogade kaptenen, »är själfskrifven
i vårt lag. Hvad djäfvulen tjänar det till att
se ledsen ut», afbröt han sig, då Svenske, grubblande
öfver brefvets bortkomst, icke gifvit akt på majorens
fryntliga inbjudning. – »General en chef är i sanning
en mycket större nattmössa, så hatt han är, än alla vi
ärliga mössor tillsamman, eller hur, herr kamrat?»
</p>

<p>
Svenske kunde icke återhålla en min af förvåning.
Det var helt visst första gången som någon räknat
honom till mösspartiet, och han visste ej om han skulle
taga det för skämt eller allvar. Men han hade föresatt
sig att icke uppenbara det mycket fåtaliga parti
till hvilket han hörde, för att icke invecklas i enskilda
trätor. Han tackade därför för bjudningen med en
artig bugning och medföljde stillatigande, då en stund
<a id="page-325" class="pagenum" title="325"></a>
efteråt officerarne, med major Krabbe i spetsen, satte
sig i rörelse mot det omnämnda huset.
</p>

<p>
Hos rådmannen hade de öfriga gästerna redan
samlats för att, som det hette, fira åldermannens namnsdag,
då den af major Krabbe anförda flocken inträdde.
Den fryntliga husmodern var som bäst sysselsatt med
att under krus och fjäs persvadera pastorn i staden,
den lärde doktor Kamerarius, att stiga längre fram i
rummet. Iklädd en hvit rynkad mössa och en vid
långkofta af storblommigt triumphant, skulle hon kunnat
tagas för stadens drottning, om icke hennes man,
den lille fetlagde, jovialiske, ständigt smågrinande rådmannen,
sett så föga majestätisk ut.
</p>

<p>
Sedan pastorn läst den sedvanliga bordsbönen,
satte sig gästerna ned kring det rikligt försedda bordet.
</p>

<p>
Värden höjde sin refflade Nürnbergpokal och
drack dem till, hvilken skål af dem samfäldt besvarades.
Härefter vardt ordet fritt. Man kunde äfven
se detta på major Krabbe; ty han fnös som en gammal
stridshäst vid åsynen af stridsvimlet, då han såg
den blanka vinkannan göra sin rund.
</p>

<p>
Allt sedan på tjugutalet hade denne gamle hedersman
varit en trogen gäst i rådmansgården. Den väldiga
krökta näsan, den stora, öfverlägset grinande
munnen, den låga pannan, hvilken ännu mer nedtrycktes
af den yfviga brunsvarta allongeperuken, de grå,
krigiska knäfvelbårarna och de små plirande ögonen
af samma färg bildade tillsamman en präktig typ af
den tidens krigare, hvilka i den »hvita fradgan» och
de »muntra historierna» sökte glömma den sanna
vapenäran eller sökte sarkasmer mot de unges prat om
kommande storverk.
</p>

<p>
En fullkomlig motsats till honom var hans granne,
<a id="page-326" class="pagenum" title="326"></a>
den sprättige kaptenen, hvilken i sin nymodiga peruk,
gräsgröna byxor och blå rock med stora ducringer
snarare tycktes hafva sin håg åt det ideala i lifvet
än dess materiela njutningar – om det öfver hufvud
taget kunde finnas något som han hade håg för eller
icke klandrade. Krabbe hade en gång sagt ett ord
om honom, som vunnit en viss ryktbarhet inom garnisonen:
»Om Gud fader själf», hade han sagt, »skulle
en dag presentera för honom alla paradisets skönheter,
skulle han inom tjugufyra timmar vara trött på hela
härligheten.»
</p>

<p>
Äfven vid detta tillfälle hade han naturligtvis något
att anmärka och höll upp ölglaset mot dagen, i
det han halfhögt mumlade några ord om färg och
smak.
</p>

<p>
»Ja, bror Åberg, hvad vore väl bordet», sade
Krabbe med tillgjordt allvar, »utan godt hembryggdt
måltidsdricka?»
</p>

<p>
»Ett elakt och illa ansadt dricka medför sjukdomar»,
svarade denne trumpet, »såsom gikt och andra
plågor.»
</p>

<p>
»Bättre än vår värds kan man, för tusan böflar,
icke få. Detta säger jag dig, äfven om du tagit
Kajsa Vargs och Winbergs kokböcker till din psalmbok
och katekes ...»
</p>

<p>
Vinkannan, som i detsamma passerade förbi, kom
Krabbe att afbryta meningen.
</p>

<p>
»Maken till pontak finnes, för böfveln, icke häller
på hela kusten», återtog han efter en duktig klunk, i
det han sög vinet ur sina stora knäfvelbårar. »Därför
en skål för vår gamle redlige värd!»
</p>

<p>
»Det kostar sju glas.»
</p>

<p>
»Det var endast det han ville», hviskade kaptenen
<a id="page-327" class="pagenum" title="327"></a>
åt Svenske. »Allt som har en medfödd aning om
ett torrt russin, ska’ min herre veta, heter här pontak
– och all mat, som icke består af braxen i ölättika
eller rofvälling, kallas kalasmat ... Det syns att hattarnas
dåliga öfverflödskram ännu icke hittat vägen
till gamla Finland.»
</p>

<p>
»I fält är kommissariatets kost ofta en läckerhet»,
sade Svenske anspråkslöst. »Salig kungen lefde ofta
endast af succarjebröd och vatten.»
</p>

<p>
»Nå nå, min herre! Icke värdt att vara så anspråkslös.
Sätter man ständigt sitt ljus under ena
skäppo, kan det lätt hända att danken slocknar. För
öfrigt är »i fält» och »i fält» just icke detsamma, och
om detta leksakskriget är det ju icke värdt att mycket
orda. Dansen tror vår general en chef kommer att
bli åt sjösidan ... ha, ha, ha! ... Men detta vet nog vår
unge kamrat, lika väl som ryssen, hvar den blir!»
tillfogade han högt, i det han riktade ett menande
ögonkast på Svenske, liksom han ville att denne skulle
fortsätta.
</p>

<p>
Svenske, som hade svårt att förstå hvarthän kaptenen
syftade, svarade endast med en stum nick. Men
detta svar, så intetsägande det i själfva verket var,
hade nära nog kommit rådmannen att släppa sitt stora
Nürnbergglas i golfvet. Äfven på de öfrige syntes
det öfva en märklig inverkan. Det syntes tydligt att
man hade missräknat sig på honom och det dröjde en
god stund, innan samtalet åter kom i gång.
</p>

<p>
Det var majoren, som först lyckades finna ord för
sina tankar.
</p>

<p>
»Jag var med Armfelten anno tretton», sade han
och lade båda armbågarna på bordet. »Då var det
andra bullar i ugnen. Hela landet var så rensopadt,
<a id="page-328" class="pagenum" title="328"></a>
att den måttligaste sparf kunnat hungra ihjäl endast
genom att flyga öfver byarna.»
</p>

<p>
»Ja, Gud nåde oss för stora ofreden», inföll husmodern
– som hittills moltegat, utom då hon förmanat
sin dotter att sitta rak vid bordet och inte spilla på
den nya kornlärftsduken eller det rara kalminklifstycket.
– »Det var icke mer folk kvar i min hembygd
än att då gudstjänsten skulle hållas en söndag, flög en
orrhöna upp ur predikstolen just då prästen skulle dit
upp för att börja sin predikan.»
</p>

<p>
»Ja, det är sant», inföll rådmannen, »för detsamma
hörde jag i fjor på Sibbo vintermarknad af en
trovärdig karl från den nejden. – Men förse er nu,
go’ herrar», tillade han med en förtrolig blinkning åt
det håll där Svenske satt, »af portugisvinet. – Man
kan inte så noga veta hvad morgondagen för med sig.»
</p>

<p>
»Præsens est certior hora», svarade pastorn, som
ändtligen lyckats svälja den sista klänetten. »Det är:
kommande stund är oviss eller: blott den närvarande
timmen är tillförlitlig, eller ännu bättre: Horæ non
ulli similis producitur hora, det är: ingen dag är lik
den andra eller ...»
</p>

<p>
»Skam ta den som spottar i glaset, ty han får
intet mer», skrattade majoren, plirande med ögonen.
»Ett förböfladt bra bibelspråk! Icke för det min utslitna
kastorhatt är värd så mycket som ett ruttet
lingon, men jag skulle ändock vilja hålla upp den mot
alla mäster Jobst Doblins och Mårten Ströfvings timmerstockar,
att min högvällärde vän tänker fortare än
en häst äter hafre ...»
</p>

<p>
»Nu vill Krabbe ställa sig in för en vacker likpredikan»,
inföll kaptenen med ett försmädligt ögonkast.
– »Jag skulle därför föreslå att man hoppade
<a id="page-329" class="pagenum" title="329"></a>
öfver både parentes och nativitas och endast stjälpte
ur ett ölstop på grafven och skref i botten af detsamma:
educatio, conjugium et vita.»
</p>

<p>
»Det gällde icke dina timmerstockar, och då kan
min herre vara tyst», röt majoren, då de öfrige inföllo
i kaptenens skratt.
</p>

<p>
»Timmerstockarna trodde jag annars hörde till
brors hemliga sportler.»
</p>

<p>
»Och dem har icke hvarje sprätthök rätt att
skrifva sig på näsan», skrek majoren, allt ursinnigare.
</p>

<p>
»Skock tunnor attan, bror Krabbe», inföll nu rådmannen
med hög röst, i det han reste sig upp från
sin stol, för att göra sig bättre hörd, »vår vän kaptenen
talade ju icke ett enda ord om höga öfverhetens
bränsle, och icke häller så vidt jag kunde förstå om
de timmerstockar som vi alla veta att kära bror själf
brukar draga på, då han fått smaka på en god klunk
starköl.»
</p>

<p>
Detta sätt att afleda samtalet uppväckte mycken
munterhet bland de öfriga gästerna, och majoren, som
icke gärna kunde neka till möjligheten af detta påståendes
riktighet, tog förklaringen för god, sedan han
till yttermera visso hört den upprepas ett par gånger.
</p>

<p>
Allt sedan han på ett så mystiskt sätt tilltalats
af kaptenen, hade Svenske afhållit sig från att deltaga
i samtalet. Förlusten af kungens bref gjorde honom
för öfrigt icke böjd att lyssna till de andres skämt.
Han hade hoppats att få beröm för sin snabba färd
och redan från första stunden vinna generalens välvilja.
Och i stället hade han kommit fram som en
dummerjöns, hvilken hade en väns borgen att tacka
för att han icke genast fängslats.
</p>

<p>
Förmodligen funno sig hans grannar vid bordet
<a id="page-330" class="pagenum" title="330"></a>
slutligen sårade af hans tystlåtenhet; ty efter några
frågor rörande den sannolika utgången af fälttåget
hade de dragit sig alldeles undan. I stället för att
åhöra rådmannens vidare utläggningar i politiken tog
han därför, så snart måltiden var slut, afsked.
</p>

<p>
I stället för att följa gatan rakt fram, kom han
nu att af en händelse vika af till vänster långs sjöpalissaden.
Aftonen var utmärkt vacker och då han
såg en trappa i närheten, beslöt han att stiga upp på
vallen för att skaffa sig en öfversikt af terrängen framför
fästningen. Och väl uppkommen på vallsluttningen
af den högt liggande redutten Faber, kunde han icke
nog beundra nejdens skönhet.
</p>

<p>
Han kunde nu med ögat följa den väg, på hvilken
han inkommit i fästningen och som öfver vindbryggan
ledde utåt fältet. Nedanför den branta backsluttningen
delade den sig. Den ena väggrenen fortsatte
rakt fram åt ryska sidan, den andra aftog åt
höger långs sjöstranden, alltså åt svenska sidan. Den
höga tallskogen, i hvilken båda vägarna fördjupade
sig, begränsade synranden åt alla sidor.
</p>

<p>
Trakten var nästan ödebygd. Endast i närheten
af vallen syntes några små stugor med torftak. Invånarne
hade ännu icke utsökt åt sig nya byggnadsplatser
utanför de skyddande fästningsvallarna och
Lappvesi kyrka, som nu reser sitt torn i själfva vägknuten,
skulle ännu länge få vänta på sin grundläggning.
</p>

<p>
Utom de nämnda kojorna var en hög väderkvarn
den enda byggnad som ådrog sig Svenskes uppmärksamhet.
Hon låg på en tämligen brant backe, strax
till vänster om den väg som ledde åt svenska sidan.
Svenske begrep genast att denna backe var genom
<a id="page-331" class="pagenum" title="331"></a>
sin höjd en farlig punkt i händelse af ett anfall mot
fästningen. Efter hvad han trodde sig märka ledde
dock den bortvända sluttningen ner emot en sumpig
däld, öfver hvilken det kanske ej var så lätt för en
fiende att framföra några kanoner. På andra sidan
om denna däld framstucko några enstaka mindre tallar,
hvilka småningom samlade sig till tätare småskog,
bildande sålunda den höga furuskogens på samma
gång förvakter och spejare.
</p>

<p>
Svenske lät blicken följa utefter skogsbrynet för
att utröna, hvar fienden, i händelse af anfall, sannolikast,
skulle uppföra sina batterier. Förhöret och i synnerhet
de dunkla yttranden, som fällts under middagen
om en blifvande strid, hade nämligen uppjagat hans
inbillning i hög grad, så att han kände sig som vore
han i närheten af en fara, ändock han icke visste från
hvilket håll hon närmade sig.
</p>

<p>
Plötsligt väcktes han ur sina funderingar genom
några halfhögt yttrade ord i hans närmaste grannskap.
Han vände sig hastigt om för att efterse om någon
af de andra gästerna möjligen följt efter honom. Men
i den dunkla skymningen kunde han icke upptäcka
någon mänsklig varelse. Han steg högre upp på
bröstvärnet, för att bättre kunna se ned i grafven.
Men icke häller där kunde han varseblifva någon.
Han fann detta så mycket besynnerligare som han på
röstens tonfall tyckte sig igenkänna en bekant.
</p>

<p>
Han skulle just lämna vallen, då rösten på nytt
hördes, denna gång från motsatta sidan af pålverket,
och nu kunde han tydligt urskilja hvarje ord.
</p>

<p>
»Förhållandena i S:t Petersburg utveckla sig allt
gynnsammare», hörde han. »Vår dyrkansvärda prinsessa
är likväl i största behof af vår hjälp.»
</p>

<p>
<a id="page-332" class="pagenum" title="332"></a>
»Det är ännu omöjligt att göra något», svarade
en annan i lägre ton. »Senast i dag gjordes ett försök,
men det strandade på hans vanliga indifferentism.
Han är sträng som Regulus och dygdig som
Cato.»
</p>

<p>
»Då måste Wrangel skickas fram. En ryss är
för honom som ett rödt skynke för en ilsken tjur.»
</p>

<p>
»Wrangel gör de facto allt som den andre icke
önskar. – Men hur många man skickas emot honom?»
</p>

<p>
»Är ni rädd, min bäste? Endast ett par regementen
af de farligaste motståndarne till revolutionen.
Det är svårt att taga mera folk genom skogarna.»
</p>

<p>
»Hvad säger Chetardie om saken?»
</p>

<p>
»Excellentissime – och Crepi äfven.» –
</p>

<p>
»Mais que faire, om den tvärviggen vägrar?»
</p>

<p>
»Har nog ingen fara. – I nödfall bör han tvingas.
– Var utan all inquiétude, min vän. Jag skall nog
veta smida järnet, medan det är varmt ...»
</p>

<p>
Nu tystnade rösterna, hvilkas samtal på det högsta
retat Svenskes nyfikenhet. Skulle några hemliga
planer verkligen vara å bane? Hans morbrors afskedsord
jämte det som förefallit under middagen
gåfvo honom full anledning att misstänka hvad som
hälst. Han beslöt därför att försiktigt smyga sig ned
i grafven för att om möjligt från yttre grafbranten,
genom någon springa i pålverket, utforska hvilka de
samtalande voro.
</p>

<p>
Men knappt hade han uppkommit på bröstvärnets
yttre sluttning, då ett doft buller nådde hans öra, som
kom honom att öfvergifva denna plan. En blick på
den dunkla kvällhimlen öfvertygade honom genast att
hans första gissning, att det var åskan, var falsk. Bullret
liknade mera det aflägsna dånet af en stor ryttarskara.
<a id="page-333" class="pagenum" title="333"></a>
Nu kunde han tydligt höra att det närmade
sig skogsbrynet på andra sidan slätten. Han kunde
tydligt urskilja hofslagen och prasslet bland grenarna
i småskogen. Och innan han hunnit bilda sig någon
föreställning om hvad som kunde vara å färde, utbredde
sig ur trädens slagskugga en mörk massa,
hvilken rörde sig snabbt fram emot fästningen öfver
den nu i klart månsken liggande delen af fältet.
</p>

<p>
Han kände hur marken darrade under hofslagen.
Var det förvakten, som flydde inåt fästningen, förföljd
af fienden? Men styrkan var för stor. Eller var det
måhända något fientligt öfverrumplingsförsök? Varningsropet
ljöd nu från post till post utefter vallarna.
Trummorna kommo i rörelse inne i staden. Vindbryggorna
reste sig upp i luften. Soldater och borgare
skyndade om hvarandra att besätta vallarne.
Inom några minuter stodo artilleristerna färdiga vid
sina stycken med glimmande luntor i händerna.
</p>

<p>
Men den sig närmande ryttarskaran tycktes förakta
faran. I ett enda fyrsprång syntes den vilja sätta
öfver den djupa grafven och de höga vallarna. Då,
utan att ännu ett skott lossats, uppkom en skockning
i leden. De stannade, liksom befälhafvaren i sista
ögonblicket skulle tvekat. Hästarna vrenskades och
gnäggade, medan de sparkade upp sanden omkring
sig. Men det varade blott ett ögonblick, i det nästa
var hela den stolta linien i vild flykt mot skogsbrynet.
Fåfängt ansträngde vakterna på vallen sina ögon
för att upptäcka några ryttare. Det hela var som en
spöksyn.
</p>

<p>
Liksom de öfriga åskådarne stod Svenske slagen
med förvåning öfver hvad den kunde betyda. Då
fick han se Lars, som äfven skyndat ut.
</p>

<p>
<a id="page-334" class="pagenum" title="334"></a>
»Nå Lars, hvad säger du om sådan klappjagt?»
</p>

<p>
»Skulle kanske kunna säga något, hans nåd ...
Tycker nog det hade varit bäst att icke ställa till så
mycket väsen för så’nt varsel.»
</p>

<p>
»Varsel? – Säkert endast något kosackskämt.»
</p>

<p>
»Inga kosacker, hans nåd. – Svarta hästar ...
stora fladdrande vingar ... ej en enda ryttare.»
</p>

<p>
»Äro dina spöken framme så tidigt på aftonen,
då torde vara skäl att vi se till hästarna, så att inte
tomtegubbarne stjäla bort fodret.»
</p>

<p>
»När man försummar Guds hus och i stället äter
kräsliga rätter och umgås med syndiga lustar och begärelser
...»
</p>

<p>
»Käre Lars, spökena får du ha för dig själf, men
predikningarna bör du öfverlämna åt våra präster, som
du ju håller så mycket af. Bäst gör du dock, om du
lämnar mig i fred för bådadera.»
</p>

<p>
»Jag har, gudnås, varit en så syndig människa»,
mumlade Lars med gråtmild ton. »Men nu är jag
omvänd.»
</p>

<p>
Svenske var icke i lynne att vilja höra hur grundlig
Lars’ omvändelse var, då han kände honom tillräckligt
för att förstå att han upptäckt någon ny ölsort
och var på väg att återse den hvitklädda flickan,
i hvilket fall det vore bäst att han vore inomhus. Han
tillsade honom därför att följa sig till stallet.
</p>

<p>
Här möttes han redan utanför af vänskapliga
gnäggningar och på de stora ögonen, som lyste som
eldkol i halfdunklet, såg han, så snart han stigit in
genom den låga stalldörren, hvar hans häst befann sig,
vid hvilken han för hvarje dag kände sig mer fäst.
</p>

<p>
»Se, det var så, att han blef litet sömstucken i
<a id="page-335" class="pagenum" title="335"></a>
<span class="centerpic"><img src="images/i335.jpg" alt="" /></span>
<a id="page-336" class="pagenum" title="336"></a>
går», mumlade Lars, i det han förgäfves sökte tända
ljuset i den spruckna hornlyktan.
</p>

<p>
»Sömstucken? – Hvad pratar du för dumheter»,
utfor Svenske häftigt. »Har jag icke sagt att han icke
fick omskos, förrän jag sade till därom?»
</p>

<p>
»Går nog fram ändå, fast jag linkar ett slag, sa’
amiral’n med kopparbenet.»
</p>

<p>
»Skon är väl borttagen? Inte? Nå skynda dig då,
för böfveln.»
</p>

<p>
»Kommer fort, sa’ han som klef ut genom fönstret.
Det är blott den ena hofven, ty den lymmeln
fick inte röra de andra hofvarna. – Han svor på att
han skulle göra en sko så nätt, att hon skulle anstå
själfva den vackra rådmansdottern.»
</p>

<p>
»Hvilken pratar du om? Hvad var det för en
gynnare?»
</p>

<p>
»Han sade att han kände hans nåd.»
</p>

<p>
»Kände mig?»
</p>

<p>
»Ja, och så talade han så godt om gamle kungen
och bjöd på utmärkt starköl och ...»
</p>

<p>
»Jag har en gång för alla sagt ifrån att du ej får
släppa obehörigt folk till våra hästar», sade Svenske
allvarligt. »Kom ihåg hvad du själf gjorde i Åbo. –
Låt nu den sjuka foten stå öfver natten på fuktig lerjord
och håll ett godt öga på den andre hästen, så att
icke äfven den blir otjänstbar. – Om det finnes något
fel på honom i morgon, är du icke längre i min
tjänst.»
</p>

<p>
Denna skarpa tillrättavisning gjorde Lars med ens
nykter. Det var första gången som hans herre lät
honom förstå, att det fanns en gräns som icke fick
öfverskridas ens af trotjänaren. Också var det med
uppriktigt hjärta som han lofvade att förr skulle trollen
<a id="page-337" class="pagenum" title="337"></a>
få dränka honom lifslefvande än att ett tagelstrå skulle
röras på hästarna.
</p>

<p>
Då Svenske återkom till rådmannen, sutto gästerna
ännu vid sina vinkannor. Endast pastorn och majoren
voro sysselsatta med att rulla tärningarna i brädspelslådan.
</p>

<p>
»Skock tunnor attan», ropade den sistnämnde mot
Svenske, då han inträdde, »trodde jag icke att du
redan gifvit dig på hemvägen för att skrika något i
öronen på generalen.»
</p>

<p>
Svenske ansåg det icke löna mödan att, i den
sinnesstämning majoren befann sig, fordra något slags
upprättelse, utan nämnde blott i få ord att han hört
ute i staden att larmet uppkommit till följd af några
lösa kosackhästar, hvilka man sedan tagit fatt på vid
Armilavakten.
</p>

<p>
Om än det besynnerliga uppträdet kunde på detta
sätt få sin helt naturliga förklaring, kvarstod likväl för
Svenske det hemlighetsfulla samtalet på vallen såsom
en olöst gåta. Äfven berättelsen om hofslagaren, som
sökt fördärfva hans häst, gjorde honom åtskilligt hufvudbry.
</p>

<p>
Under natten väcktes han af ett nytt larm. Nu
var fienden, skrek man, i fullt tåg öfver gränsen. Så
snart Svenske hunnit kläda sig, skyndade han därför
till kommendanten.
</p>

<p>
Men denne tog ingen vidare notis om honom. Och
på Svenskes fråga, om han befallde att han skulle stanna
kvar, svarade han tvärt att han redan afsändt alla
rapporter som han funnit af nöden.
</p>

<p>
Efter en lång ed tillade han att som »hans hetlefrade
unge herre» ändock bara vore till förargelse och
besvär, kunde han gärna begifva sig hvart åt fanders
<a id="page-338" class="pagenum" title="338"></a>
han själf funne för godt. Men toge han vägen öfver
Fredrikshamn, kunde han göra honom den tjänsten, så
vida han kom ihåg det, att nämna för generalen en chef
att ryssarne gått öfver gränsen. Svenske, som äfven tog
humör, svarade helt snäft att han skulle följa anvisningen.
</p>

<p>
Han hade icke hunnit långt från fästningen, då
uppstigande dammoln utefter vägen, enformiga ljud
af trummor och glittrande bajonetter gåfvo tillkänna
en mötande större truppkolonn. Var det den svenska
hären som närmade sig? Då vore hans färd slutad.
Han höll inne sin häst. Men han kunde icke uppskatta
de mötande trupperna till mer än på sin höjd några
tusen man. De hade synbarligen mycket brådtom; ty
soldaterna hade tagit af sig rockarna och gingo i de
långa gula västarna och deras skäggiga anleten voro
böjda mot marken. När de kommo närmare, besannades
hans antagande. De marscherandes matta, blodsprängda
ögon talade om outhärdliga ansträngningar,
då de blickade upp i drömlik dvala mot den ensamme
ryttaren som bröt deras led.
</p>

<p>
»Hör hit, min herre!» ropade generalen, som red
i têten för den andra bataljonen i ordningen, »hvart
skall man rida?»
</p>

<p>
»Till högkvarteret.»
</p>

<p>
»Hälsa då general en chef att han må ligga stilla
så länge han gitter, ty nu går gamle Wrangel på eget
bevåg och eget ansvar mot ryssen.»
</p>

<p>
»Hoppas, herr general, att vi andra snart få följa
efter.»
</p>

<p>
»Gör mans det, unge man, gör mans det. Det
är nog en annan lek, detta, för sprätthökarna och hattjunkrarne,
än att föra stat på Riddarhustorget och
acortisera damerna på assembléerna i Stockholm.»
</p>

<p>
<a id="page-339" class="pagenum" title="339"></a>
I det generalen med själfbelåtet leende yttrade
dessa ord, återtog han sin plats i kolonnen och hälsade
Svenske med handen till afsked.
</p>

<p>
En stund därefter var Svenske åter allena med
Lars. Den ena afdelningen efter den andra hade slingrat
sig fram genom de böljande sädesfälten och försvunnit
i det bakomvarande skogsbrynet. Ännu hördes
en stund deras trummor, som gåfvo genljud från
bergen; men snart blef äfven tyst åt den sidan.
</p>

<p>
Utan att möta något annat anmärkningsvärdt, inträffade
Svenske på kvällen i Qvarnby, där han, sedan
general en chef nu blifvit fullkomligt öfvertygad
om hans pålitlighet af sin son, till hvilken han satte
ett obegränsadt förtroende, gaf honom order att tidigt
följande morgon rida öfver till general Wrangel med
uttrycklig befallning att i det längsta uppskjuta striden.
Wrangels marsch hade väckt generalens största förvåning,
då den icke blott var ett brott mot föregående order,
utan stred fullkomligt mot de mått och steg, som han
själf endast få timmar förut uppgifvit sig ämna vidtaga.
»Men han hade ej velat», hade han skrifvit till
Buddenbrock, »lämna Willmanstrands besättning och
invånare till spillo, utan ville – ledd som han var
blott af mod och deltagande – gå fienden till mötes.»
</p>

<p>
Hvad följden af hans egenmäktiga tilltag skulle
blifva, var icke svårt att inse, om icke Buddenbrock
hann att i rätt tid komma till hans understöd. Och detta
var icke lätt. Det kräfdes åtta mils marsch på de
uslaste vägar. Hästarna, som för den ringa fodertillgångens
skull varit spridda på bete på en yta af flere
mils omkrets, hade emellertid nu blifvit hopsamlade, och
om bara Wrangel kunde uppskjuta striden ännu ett
dygn eller taga skydd bakom Willmanstrands vallar,
<a id="page-340" class="pagenum" title="340"></a>
skulle Buddenbrock med säkerhet hinna fram till hans
understöd och hejda fienden. Sista rapporten, som
Buddenbrock nyss mottagit, då Svenske kom till lägret,
hade likväl gifvit vid handen att Wrangel, såsom
hörande till mösspartiet, var alltför afundsjuk på en af
hattpartiets förnämsta ledare för att med honom vilja
dela segerns, som han trodde, lättvunna lager och därför
sannolikt högst ogärna skulle hålla sig på defensiven.
</p>

<p>
Hvarje sekund var därför dyrbar för Svenske och
han pressade gång på gång sin häst att falla i galopp,
med den påföljd att denne snart vardt alldeles uttröttad.
Svenske måste därför med våld taga en ny. Men
denne var en usel krake, som snart låg flämtande på
vägen, ur stånd att mera resa sig.
</p>

<p>
Denna motgång var så mycket större, som det
endast återstod en fjärdedels mil fram till fästningen.
Men kosta hvad det ville måste han hinna dit innan
det blef för sent. En gång för alla ville han gifva ett
prof på hvad han dugde till. Med rask takt borde
han vara framme på kortare tid än en halftimme.
</p>

<p>
Ännu hade han ej hört något skott från Willmanstrandssidan.
Mötande ryttare visste ingenting om
något anfall. En af dem berättade till och med att
fienden vändt tillbaka öfver gränsen.
</p>

<p>
Han hade just hunnit lossa sin väska från sadelbommen,
då en ryttare visade sig uppe på backkrönet.
Han kände genast igen att det var Schulenberg, på
den svarta peruken och den tillgjordt förnäma hållningen.
När denne fick se Svenske, hälsade han förtroligt,
men tycktes mån om att ofrågad få fortsätta sin väg.
</p>

<p>
»Hvarthän, herr kvartermästare – är striden redan
börjad?» frågade Svenske, icke utan ironi, då han
såg att Schulenberg icke gjorde min af att stanna.
</p>

<p>
<a id="page-341" class="pagenum" title="341"></a>
»Jag måste skynda. Öfver trettitusen ryssar äro
som bäst i färd att förgöra vår lilla hop.»
</p>

<p>
»Och ni rymmer fältet?»
</p>

<p>
»Potz donner, min herre, en lägligare tid och ni
skulle få göra bekantskap med min klinga.»
</p>

<p>
»Låna mig blott er häst i stället, kamrat, kunna
vi uppskjuta den affären till en lägligare dag», sade
Svenske leende. – »Äfven för mig är hvarje ögonblick
dyrbart. Jag har generalens en chef order och måste
hinna fram innan striden börjar. Jag tillåter mig därför
att låna ert sto för några timmar», tillade han i
det han grep fatt i betslet.
</p>

<p>
»Är min herre förryckt?»
</p>

<p>
»Mitt fulla allvar ... lämna mig er häst. Kanske
arméns öde beror på om jag är framme i tid.»
</p>

<p>
»Om ni än vore en ny Simson, kunde ni intet uträtta
där. – De våra komma för öfrigt snart denna
väg tillbaka. – Jag har själf måst bana mig väg genom
de ryska linierna för att utfinna den bästa återtågsvägen.
Har ni icke hört hur det skjutits i flere
timmar? Au revoir, min herre!»
</p>

<p>
I det Schulenberg yttrade dessa ord, gaf han sin
häst sporrarna och slog i detsamma till Svenske med
handtaget af sitt ridspö så att denne måste släppa sitt
tag. I nästa ögonblick var han försvunnen.
</p>

<div class="centerpic end">
<img src="images/i341.jpg" alt="" /></div>

<div class="chapter">

<h2 class="chapter" id="chapter-0-17">
<a id="page-342" class="pagenum" title="342"></a>
<span class="centerpic"><img src="images/i342.jpg" alt="" /></span>
<br />XVII.
</h2>

</div>

<p class="first">
<span class="firstchar">S</span><span class="postfirstchar">olen</span> stod högt på himlen, då Svenske närmade
sig det öppna fältet framför fästningen. Han
hade uppbjudit all sin kraft för att hinna fram
så fort som möjligt. Då och då hade han stannat och
lyssnat. Men ännu hade intet skott uppväckt nejdens
ekon.
</p>

<p>
Han kunde se redutten Faber skymta fram mellan
träden i skogsbrynet. Ännu några steg, och
den höga fästningsfronten låg utbredd i solljuset för
hans blickar. På en höjd framför densamma syntes
svenska hären och något längre bort i skogsbrynet
rörde sig mörka linier, som måste vara fiendens.
</p>

<p>
Han kunde icke förstå hur Wrangel kunnat våga
att med sina fåtaliga trupper intaga en så utmanande
och på samma gång svag ställning. Det var ännu en
gång det tomma skrytet som gick igen. Det skulle, förstås,
illa anstått den svenska tapperheten att, äfven mot
fyrdubbel öfvermakt, krypa ned bakom de höga fästningsvallarna.
I första sammandrabbningen skulle ryssarne
få lära sig hvad det ville säga att pröfva på
<a id="page-343" class="pagenum" title="343"></a>
svenskarnes mod och krigsduglighet. Den gamla
Narvasagan, att en svensk var lika god som tio moskoviter,
skulle än en gång bli sanning. På öppna
fältet, i ärlig tvekamp, man mot man, skulle krafterna
mätas. Och liksom den gamle Carolinen redan i dess
gry velat kväfva hvarje tvekan hos motståndaren om
ärligheten af sin utmaning, hade Wrangel låtit borttaga
kanonerna från vallarna och uppställt dem mellan trupperna
ute på fältet.
</p>

<p>
Han satt nu till häst framför fronten, omgifven
af sin stab, och syntes uppmärksamt åse fiendens
rörelser. Bakom honom rörde sig soldaterna åter och
fram eller lågo utsträckta på den sluttande gräsmattan.
Ytterst på flygeln stodo de karelska dragonerna,
därefter södermanländingar och dalkarlar, sedan tavastländingar,
västerbottningar och savolaksare och
slutligen ytterst på vänstra flygeln återigen en afdelning
af de karelska dragonerna.
</p>

<p>
»Jag medför generalens en chef order», sade
Svenske, i det han hälsade, »att herr generalen skall
afvakta hans ankomst och icke inlåta sig i strid ...»
</p>

<p>
»I god tid som vår general en chef gifver sina
befallningar», svarade Wrangel högdraget, i det han
bröt brefvet, som Svenske räckte honom, och kastade
en hastig blick på den dammige budbäraren. »Men,
förstås! När man sänder fotgängare med expresse
befallningar, kunna de icke komma fram med någon
synnerlig fermeté.»
</p>

<p>
»Mina herrar», fortsatte han, sedan han ögnat genom
raderna, i det han vände sig till de kringstående
officerarne, »den lifländske baronen ber mig handla
som en pultron, en förrädare. Skola vi visa honom
att vi kunna handla utan hans förmynderskap?»
</p>

<p>
<a id="page-344" class="pagenum" title="344"></a>
Ett jakande sorl lopp genom officersledet.
</p>

<p>
»Ni själf, unge vän», återtog han, vänd till Svenske,
»bör en annan gång afhålla er från att uttyda de
depescher ni bär i er ryttarväska. Sådant bevisar brist
på éducation i métiern ...»
</p>

<p>
»Det gifves för djäfvulen icke heller någon tid till
tvekan», afbröt han sig hastigt, i det han vände sitt
barska, kraftfulla anlete mot den fientliga sidan. »Ser
herrarne hur han börjar krypa fram där borta ur sina
mullvadshål?»
</p>

<p>
Tvänne svenska dragonpatruller kommo i detsamma
fram ur skogsbrynet och satte af i fyrsprång
öfver fältet.
</p>

<p>
»Fienden har uppställt sig under musik och
trumslag!» ropade kaptenerna Dunker och Depong,
som anförde dem, nästan samtidigt, i det de höllo inne
sina löddriga hästar. »Han är redan i full marsch
mot staden!»
</p>

<p>
»Godt, mina herrar», svarade Wrangel lugnt
och tillitsfullt. »Låt oss då se att enhvar handlar
efter sin eds- och ämbetsplikt ... Baron Meijersdorff!»
ropade han, då denne förtroligt hälsade Svenske.
»Baronen får taga fanan om hand där uppe på redutten.
Men hör noga på signalen! I händelse af désastre
eller retirade får flaggan icke sänkas, förrän jag
befaller det.»
</p>

<p>
I det han yttrade dessa ord, gaf han sin häst
sporrarna och red långs den svenska ställningen, i
hvilken soldaterna nu började ordna sig till striden.
</p>

<p>
Alla Svenskes ansträngningar hade således varit
onyttiga. Det tycktes vara hans olyckliga öde, att
allt hvad han företog sig skulle misslyckas. Generalen
<a id="page-345" class="pagenum" title="345"></a>
hade icke ens brytt sig om att anvisa honom den plats
han borde intaga i den stundande striden.
</p>

<p>
Strax till höger på höjden, såg han nu, voro artilleristerna
sysselsatta med att ladda sina kanoner.
Hos dem, tänkte han, skulle han vara välkommen, eller,
om intet annat, vinna en friare öfversikt öfver stridsfältet.
</p>

<p>
Nu hördes den ena trumhvirfveln aflösa den andra.
Med musköten på axeln hade fotfolket ordnat sig på
fyra led långs höjdkammen. En annan afdelning fotfolk
utmarscherade med fladdrande fana ur fästningen.
Det var Willebrands värfvade soldater, som skulle
fylla luckan mellan savolaksarne och västerbottningarne.
</p>

<p>
Ännu några ögonblick fortfor rörelsen inom de
svenska leden. Här och där aflossades ett skott, för
att profva afståndet eller rensa fängpannan. Därefter
inträdde djup tystnad. Uppe på höjden stodo artilleristerna
orörliga vid sina kanoner, med den rykande
luntan i hand. Allas blickar voro vända mot de mörka
linier, som skymtade fram mellan träden i det motsatta
skogsbrynet.
</p>

<p>
Middagssolen sken dem rakt i anletet och vinden
dref väldiga dammoln, som det fientliga rytteriet uppref
från den torra marken, upp mot höjden. Det var
äfvenså vid Holofzin, mindes de äldsta veteranerna,
och deras skäggiga anleten logo på sitt trumpna,
tvärsäkra sätt. »Kom bara hit», tycktes de säga,
»och vi skola snart göra slut på den här saken.»
Deras officerare ställde sig framför fronten. »Gören
eder färdiga!» kommenderade de, vid den ena afdelningen
efter den andra.
</p>

<p>
Snart var fienden inom skotthåll. Kapten Åberg,
som förde befälet vid kanonerna, öppnade först elden.
<a id="page-346" class="pagenum" title="346"></a>
Men afståndet var ännu för stort och kulorna gjorde
därför föga verkan.
</p>

<p>
»Så går det alltid», sade han åt Svenske med en
axelryckning, »när man icke själf får sköta sitt vapen.
– Om den gamle, envise gubben låtit mig få behålla
min plats där borta på andra kullen, hade helt visst
ingen fiende vågat sig fram på slätten.»
</p>

<p>
Nu sågos ryssarne släpa upp några stycken på
en höjd icke långt från den plats, där de stodo. Skulle
de lyckas att där placera sitt batteri blefve det en
hård strid. Och allt tätare följde de röda blixtarne
på hvarandra från de små tallbuskarna, som stucko
upp ur krutröken. Den ena styckekulan efter den
andra borrade sig in i sluttningen nedanför det svenska
batteriet.
</p>

<p>
Det var under skydd af denna fruktansvärda artillerield
som det ryska fotfolket vågade sig ut på
slätten. Två ståtliga grenadierregementen voro i têten.
De gingo rakt på de svenska kanonerna uppe på höjden.
Under liflig musköteld ryckte de fram öfver den
smala dalsänkning, som skiljde dem därifrån. Utan
att bryta sina led klättrade de uppför sluttningen.
</p>

<p>
Men drufhagelskotten bortsopade den ena roten
efter den andra.
</p>

<p>
Nya regementen måste fram till deras understöd.
Men innan de hunno fram, hade svenskarnes tålamod
tagit slut. Utan att längre afvakta den öfvermäktige
fiendens anfall, togo savolaksarne musköten på axeln
och satte sig i marsch för att möta det på halfva
vägen.
</p>

<p>
Den gråskäggige mannen, som red framför dem,
var major Fieandt. Det var han som vid Storkyro
anno 14 fört fram de sista hoparna mot fienden och
<a id="page-347" class="pagenum" title="347"></a>
vid Selånger by med en handfull bönder slagit flere
hundra ryssar på flykten. Sedan Narva har han varit
med om tjugu fälttåg. – Hans kamrat till höger, den
gamle, buttre öfverste Willebrand, har endast en batalj
mer att komma ihåg bland sina många minnen.
</p>

<p>
Lyckan tycktes verkligen le emot de tappre.
Fiendens första salva gick totalt förlorad öfver deras
hufvuden och de hånlogo åt kulorna. Nu voro de
själfva inom skotthåll. Ett kommandoord och rotarna
slöto sig tillsamman. De främre leden föllo på knä,
de bakre gjorde sig färdiga att öppna elden. Då slungade
fienden sin andra salva mot dem. Den tog i
fanspetsarna och fällde deras gamle chef till marken.
De främre leden reste sig utan kommando, vacklade,
råkade i oordning, medan de bakre aflossade sina skott
i luften.
</p>

<p>
Är det väl finnar, som så nesligt vända om till
flykt? Aldrig förr hafva de svikit sina fanor. Själfva
fienden synes förvånad. En tredje salva som sändes
efter dem gjorde förfärliga luckor i deras led.
</p>

<p>
»Stån och tänken på den ed ni svurit kung och
land!» skrek Wrangel mot dem med hes stämma, i
det han, hållande värjan i högsta hugg, red inpå de
flyende.
</p>

<p>
Men det är skräck och rädsla, som för dem
an. Äfven Willebrands värfvade fly och gifva allt
förloradt. Generalen faller af hästen och föres på bår
in till staden, likaså Willebrand. Nu ryckas äfven de
karelska dragonerna, ytterst på flygeln, med i hvirfveln
af de flyende. Innan de ens hunnit draga sina långa
huggvärjor, eller fängkrutet fått matta glansen på deras
nyskurade pistoler, släppa de tyglarna lösa och
<a id="page-348" class="pagenum" title="348"></a>
sporra sina lurfviga hästar i ursinnigt fyrsprång genom
det flyende fotfolket.
</p>

<p>
Svenskes hjärta hade klappat af stolthet, då han
sett savolaksarne i väl rättade led rycka an mot fienden.
Men nu, hur blygdes han ej öfver deras feghet!
Utan att knappast gifva sig tid att bruka sina vapen,
fly de, slagna af skräck. Han ville rikta kanonerna
mot de uslingarne. Men fåfängt rusade han från den
ena kanonen till den andra för att uppmana artilleristerna
att göra det. De logo åt honom, som om de
trodde att han var förryckt.
</p>

<p>
Ändtligen börja tavastländingarne, som ännu höllo
linien, att röra på sig.
</p>

<p>
»Värjan ut!» kommenderar deras öfverste, den
tappre Bildstein, han som för trettio år sedan, midt
i den fientliga hären, bortsnappade konung Augusts
bref till tatarernas höfding. Ännu samma ungdomliga
oförvägenhet, samma käckhet i hans ädla anletsdrag.
</p>

<p>
Han ropar åt soldaterna att icke skjuta, förrän
de kunna se fienden i hvitögat.
</p>

<p>
Och deras anfall kan fienden icke motstå. Inom
några ögonblick ha de jagat in honom igen i skogen.
</p>

<p>
Men deras segerjubel blir tyvärr icke långvarigt.
Då de se hur äfven de karelska ryttarne fly hals öfver
hufvud från fältet, stanna de rådvilla. Då höres i det
kritiska ögonblicket kommandoordet:
</p>

<p>
»Höger omvänder eder!»
</p>

<p>
Och detta märkliga kommandoord, som ingen
sedermera vill vidkännas, detta ord, som skall tvinga
gråten i halsen på deras barnbarnsbarn, vid tanken på
alla olyckor som sedan följde, på allt det förtal, som
<a id="page-349" class="pagenum" title="349"></a>
sedan spreds vida omkring i landet, är nog för att få
dem att förlora all besinning.
</p>

<p>
I vild oordning störta de tillbaka mot sin förra
ställning. Deras officerare, som söka hindra dem,
trängas omkull eller skjutas ned. Och snart finnas
kvar af hela vänstra flygeln endast västerbottningarne,
som hålla stånd.
</p>

<p>
På högra flygeln hafva emellertid södermanländingar
och dalkarlar under tiden äfven gjort sitt anfall
och tagit fiendens ställning. Men då de nu komma i
vägen för egen artillerield, måste de stanna.
</p>

<p>
»Stå! Stå!» skriker södermanländingarnes chef, den
åldrige öfverstelöjtnant Wasaborg.
</p>

<p>
»Är du rädd, gubbe!» svara de honom hånskrattande.
»Har du fört oss i leken, får du leken
tåla!»
</p>

<p>
Nu faller Gripenhjelm, öfversten för dalkarlarne.
Major Wrangel springer fram för att återställa ordningen.
Han vräkes åt sidan af de ursinniga knektarne,
som icke kunna begripa hvarför man vill hålla dem
tillbaka. Slutligen, utan att vidare låta sig hejdas, rusa
de uppför den af små tallbuskar öfvervuxna sluttningen
och störta i vildt raseri mot fienden.
</p>

<p>
Men själfva tapperheten skulle på denna olyckliga
dag varda ett fel. Där uppe på höjden har fienden
samlat sina bästa kärntrupper. Bajonett vid bajonett
framblixtra mellan träden, och för den salva, som
möter dem på nära håll, kan ingen trupp i världen
hålla stånd. I vild flykt bär det åter tillbaka samma
väg de kommit.
</p>

<p>
Dagens öde är därmed afgjordt. Fåfängt försöka
västerbottningarne med sin musköteld att uppehålla
fiendens kolonner. Deras chef, den tappre öfverstelöjtnant
<a id="page-350" class="pagenum" title="350"></a>
Durietz, har stupat. Nästan alla officerare äro
döda eller sårade.
</p>

<p class="tb">
<sup>*</sup>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<sub>*</sub>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<sup>*</sup>
</p>

<p class="noindent">
»Hur må våra plattfötter i denna menuetten?» ropade
kapten Åberg med sin vanliga försmädliga min,
då han under det korta uppehåll, som nu inträdde i
striden, såg sin vän Krabbe andtruten klättra uppför
sluttningen.
</p>

<p>
»Tackar som frågar! Har min fina bror fått inskriften
klar på ölstopet, ty detta var ett satans fläng,
och tunnor skock ...»
</p>

<p>
Majoren hann icke fullborda meningen, ty i detsamma
kom en trepundig kula, som splittrade lavetten
vid den kanon där han tagit plats och sände honom
in i evigheten.
</p>

<p>
Nu rusade fienden fram från alla sidor. Striden
upplöstes i ett vildt handgemäng. Under sin ende
återstående officers, den tappre kapten Ehnbergs befäl,
lyckades det emellertid för västerbottningarne att slutligen
slå sig igenom. Fulla af beundran öfver så mycken
tapperhet, gjorde fienderna honnör för den lilla skaran.
</p>

<p>
En annan flock, på sin höjd ett tjugutal män, lyckades
uppnå fästningsgrafven och besätta de små husen
innanför fästningsporten: corps de gardet och tullhuset.
</p>

<p>
Ett nytt uppehåll inträdde i striden som nu varat i
tre timmar. Äfven segraren syntes trött af att kämpa.
Ett ögonblick tyckte man sig höra chamaden blåsas
utanför vindbryggan. Men det var ett misstag, och
de små, hvita flaggor, som här och hvar visat sig på
vallarna, till tecken att fästningen ville dagtinga, försvunno
i krutröken. Skottväxlingen tog åter vid.
</p>

<p>
Inom några ögonblick voro ryssarne uppe på vallen.
<a id="page-351" class="pagenum" title="351"></a>
Från tullhuset och corps de gardet mottogos de af
musköteld. Äfven från kyrkogårdsmuren, som en del
tavastländingar höll besatt, och från fönstren i den
bakom liggande kyrkan smattrade muskötsalvorna.
</p>

<p>
Men petarder och beckkransar komma snart det
höga magasinet strax bredvid att stå i lågor, och resten
uträtta kanonerna, som nu hunnit upp på vallen.
</p>

<p>
Svenskarne måste fly. Med svettiga, krutsprängda
anleten, uppfläkta munderingar och utan hufvudbonader,
söka de sin tillflykt bakom de brinnande byggnaderna.
Hvarje hus blir en fästning, som icke dagtingar, förrän
hon gått upp i lågor eller besättningen till sista man
sprungit öfver klingan. Äfven kvinnorna deltaga i
striden. Genom den täta krutröken synas deras blå
och röda kjortlar fladdra för vinden, då de högt uppe
på taken tillföra sina män och bröder ny ammunition,
ty äfven borgerskapet deltager med samma förbittring
som soldaterna i försvaret af sin stad.
</p>

<p>
Nu flyger kyrkporten upp i luften, sprängd i stycken
af en petard. Och mellan de rykande spillrorna utrusar
en flock män. Det är knappt ett tiotal. Deras
unge anförare pekar med värjan upp mot redutten Faber.
</p>

<p>
»Upp, följ mig, bussar!» ropar han och rusar före
dem uppför vallsluttningen.
</p>

<p>
»Stå!» kommenderar han, då de inkommit i redutten.
»Hälften till sjösidan, andra hälften åt staden!
... Men hvad är detta, Lars? Ingen här och
flaggan blåser?»
</p>

<p>
»Skola vi sänka henne, nådig herre?»
</p>

<p>
»Det är icke vår sak, utan fiendens.»
</p>

<p>
»Nådig herrns arm värker? ...»
</p>

<p>
»Där äro de! – Passa på, Lars ... där i hörnet ...
Hvem föll där borta? ...»
</p>

<p>
<a id="page-352" class="pagenum" title="352"></a>
»Nu äro vi femton!»
</p>

<p>
»Tillräckligt många som sällskap till evigheten!
Ställ säkra karlar vid grinden!»
</p>

<p>
»Ja, hans nåd.»
</p>

<p>
»Hvar äro pistolerna? ...»
</p>

<p>
»De storma uppför gatan!»
</p>

<p>
»Tryck er intill vallen, bussar!»
</p>

<p>
»Nu sprang krutkällaren i luften!»
</p>

<p>
Svenske kom att tänka på att där i bastionen
äfven borde finnas ett förvaringsrum för ammunition,
som nu började tryta för dem. Slutligen funno de
källaren, men dörren var stängd.
</p>

<p>
»Nå, bryt upp den!» sade Svenske beslutsamt.
</p>

<p>
Dörren gaf vika för Lars’ ansträngningar och de
funno nu en stor mängd krutkärl uppstaplade där inne,
ur hvilka de skynda att fylla sina kruthorn.
</p>

<p>
En djärf tanke far genom Svenskes hjärna. Om
han skulle spränga sig själf med de stormande ryssarne
i luften?
</p>

<p>
»Rulla ut faten till dörren!» ropar han åt några
soldater, som äro längst inne i källaren. »Slå af
locken och ställ kärlen närmare tillsamman!»
</p>

<p>
»Nu komma de djäflarne öfver grafven», ropar
Lars i detsamma uppifrån.
</p>

<p>
»Tänd luntan och passa på, när jag ger tecknet!
Du tvekar, karl?» säger han, då den soldat, som
han gaf befallningen, med rädd uppsyn rusar mot öppningen.
</p>

<p>
»Gif hit», skriker han till, i det han rycker till
sig den brinnande luntan och håller den beredd att
sänkas i krutfjärdingen.
</p>

<p class="tb">
<sup>*</sup>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<sub>*</sub>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<sup>*</sup>
</p>

<p class="noindent">
<a id="page-353" class="pagenum" title="353"></a>
Skottväxlingen hade upphört och den hvita krutröken
lägrade sig som en slöja öfver redutten. Soldaterna
satte gevär för fot, i det de med nyfikna
blickar syntes betrakta sin unge anförares åtgöranden.
</p>

<p>
Sorl af röster hördes nere från yttergrafven och
nu ropade några att ryssarna voro öfver dem. Han
kastade en hastig blick öfver det fängslande landskapet,
som var öfvergjutet af den nedgående solens rödaktiga
strålar, och ett uttryck af trotsigt allvar lade sig öfver
hans anletsdrag, i det han sänkte den rykande luntan
mot öppningen. Men innan den röda skören vidrört
krutmassan, rycktes luntan ur hans hand.
</p>

<p>
»Ma foi, unge vän ... Sådan dårskap!»
</p>

<p>
»Är ni galen eller hvarför blandar ni er uti hvad
jag gör?» utbrast Svenske och grep Meijersdorff i
halsen, i det han sökte återtaga luntan ifrån honom.
</p>

<p>
»Sakta, mon frère! Sacré nom de Dieu ... inga
extravaganser! – Att efter en hel dags fasta göra en
så lång resa som den ni tyckes ha för afsikt att företaga,
likar icke min dåliga mage ... De våra ha ju
segrat ... Ryssarna springa som riktiga ankor där nere
i vassen.»
</p>

<p>
En liflig gevärseld hördes i detsamma från grafven.
</p>

<p>
»De uppklättra redan på vallen», skrek Lars otåligt.
</p>

<p>
»Ni hör hvilka som segrat», svarade Svenske, och
såg på honom med ett ironiskt leende. »Edra lögner
lura mig för öfrigt icke.»
</p>

<p>
Svenske förstod nu hvad baronens mening var.
Han ville underlätta för fienden att taga redutten i besittning
genom att gifva honom tid att omringa dem
från alla sidor. Hvad Svenske länge anat visade sig sålunda
vara riktigt. Meijersdorff hörde till förrädarna.
</p>

<p>
<a id="page-354" class="pagenum" title="354"></a>
»Sakta, min unge vän!» återtog denne. »Om man
partout vill dö för fäderneslandet, bör det väl ske så
att någon ser det ... Fi donc! ... En adelsman låta
spränga sig i stycken i ett dylikt råtthål.»
</p>

<p>
»Ingen är för god, men mången för dålig därtill!»
sade Svenske, hvars otålighet nu öfvergått till raseri, i
det han drog värjan och rusade honom in på lifvet.
Ett par häftiga stötar och Meijersdorff segnade, blödande
ner på gräsmattan.
</p>

<p>
»Skynda er, nådig herre», skrek Lars i detsamma.
»De storma redan från alla sidor.»
</p>

<p>
»Upp bussar på vallen!» skrek Svenske, i det han,
lämnande baronen åt sitt öde, rusade med värjan i
högsta hugg mot några ryska soldater som höllo på
att klättra öfver pallisaden.
</p>

<p>
Men det var för sent. Det var ingen längre som
följde honom.
</p>

<p>
Ett regn af kulor som slog smattrande mot pålverket,
nådde äfven honom och kom honom att falla
innan han hunnit halfvägs.
</p>

<p>
Inne i staden rasade striden ännu i flera timmar.
Väldiga flammor ringlade sig upp mot himlen från de
brinnande husen. Det var icke längre en kamp, det
var ett blodbad, där de mördades jämmerrop endast
öfverröstades af segrarnes vilda dryckessånger.
</p>

<div class="centerpic end">
<img src="images/i354.jpg" alt="" /></div>

<div class="chapter">

<h2 class="chapter" id="chapter-0-18">
<a id="page-355" class="pagenum" title="355"></a>
<span class="centerpic"><img src="images/i355.jpg" alt="" /></span>
<br />XVIII.
</h2>

</div>

<p class="first">
<span class="firstchar">E</span><span class="postfirstchar">tt</span> år hade gått sedan de i föregående kapitel
skildrade händelserna ägt rum och berättelsens
trådar förena sig nu åter i hufvudstaden.
</p>

<p>
Det var en kall men solig höstafton 1742. Tornspiror
och fönster glittrade i den röda aftonbelysningen
och i det lugna vattnet mellan Staden och Skeppsholmen,
där de många finnskutorna kastat ankar, aftecknades
som i en spegel konturerna af deras skrof
och tackling.
</p>

<p>
Men inne i de smala gränderna var det redan
skymning, så att det var ganska svårt att kunna urskilja
hvar skylten hängde, som utvisade ingången till
det för alla stockholmare bekanta härberget »Holländska
Thun».
</p>

<p>
Detta kunde dock ha sina fördelar, hvilket nog
insågs af det par, som tagit sin tillflykt i den mörka
portgången.
</p>

<p>
Han hviskade henne nu något i örat, som kom
henne att skratta; men då han ville ta ut betalningen
med en kyss, skrek hon till och flög sin kos uppför
trappan.
</p>

<p>
<a id="page-356" class="pagenum" title="356"></a>
Dörren till källarsalen öppnades i detsamma och
i ljuset, som utströmmade därifrån, kändes han igen
som en stor, rödbrusig gardeskorpral i hvitpudrad peruk
och gula knäbyxor, där han stod som bäst och
skyldrade på lek efter henne med korsgeväret.
</p>

<p>
Det var en egen syrlig dunst, som slog emot en,
då man inträdde i källarsalen. Det luktade på en gång
af gammal instängd tobaksrök, utspildt öl samt af oset
af gammal kumminost och gräslök.
</p>

<p>
De smårutiga fönsterna voro sorgfälligt stängda
med säkra bommar och endast oljelampan framme på
disken och de flämtande glöden i spiseln, fingo bäst
de förmådde söka skingra det rådande dunklet. Kring
ett stort bord midt på golfvet sutto några borgare med
tennmuggar och trästånkor framför sig, sysselsatta med
att drifva väldiga rökmoln ur sina korta pipor. En
källargosse höll på med att skölja några glas i en hög
tvättbalja vid spiseln och resa dem på kant utefter
den breda spiselkransen.
</p>

<p>
Ställets Hebe, som tronade på sin stol bakom
disken, såg förstulet på gästerna, under det att hennes
granskande blickar öfverforo ett tiotal karotter af hvitt
porslin, fyllda med plockfink och andra älsklingsrätter.
Själf såg hon ganska respektingifvande ut, fetlagd och
rödkindad som hon var, i sin bindmössa och brandgula
redgarnströja.
</p>

<p>
»En mugg till af detta ölet, vackra Fiken!» ropade
en af gästerna, en grofväxt karl, med svartmuskigt
anlete.
</p>

<p>
»Ja, det är då visst som amen i kyrkan», inföll
hans granne, då hon öppnade luckan på golfvet, för
att gå ner till ölförrådet, »att så sannt jag heter
Göran Smedman, som hade krambod vid Packartorget,
<a id="page-357" class="pagenum" title="357"></a>
måste man icke draga på sig polska buffellädersstöflar
om man skall gå ut när höstvätan börjar ...
och hafva två stadiga, handfasta lyktgubbar, som kan
dra’ upp en ur smutshögarne.»
</p>

<p>
»Och så kommer en sömnig hyrkusk», återtog
den andre, i det han blåste upp sitt rödbrusiga ansikte
och slog sin tjocka näfve i bordet, »och då ... pladask
ligger man där i mörkret. Nej, hederligt folk kan
snart icke gå på gatorna, utan måste bära sig såsom
kungar och morianer.»
</p>

<p>
»Gårdsägarne borde åläggas, bror Flåberg, att
åtminstone en gång i veckan sopa gatan utanför sina
hus, så att man kunde ta’ sig någorlunda fram nattetid»,
inföll den tredje i sällskapet, hofperukmakaren
Ludvig Reincke.
</p>

<p>
»Nattetid? Nej, nu går det igen, sa’ Frodbomskan
om svagölet!» – skrattade slaktaren hest. »Bror
Smedman vågar sig, ta’ mig ock böfvelen, icke ens
att <em>tala om</em> att gå ut nattetid.»
</p>

<p>
»Minns på Eriksberg, härom da’n? Hm! Icke långt
borta för bror själf», svarade den förre, med en menande
blick på Smedman.
</p>

<p>
»Det ordet pliktar du för med nio daler, mäster
hårfin», sade slaktaren, i det han på nytt slog handen
i bordet.
</p>

<p>
»Jag gör en konst i dina dalrar! Hela skrået
känner nog hurudan gnidare du är.»
</p>

<p>
»Gnidare kan du vara själf och inte jag», sade
slaktaren i det han i vredesmod reste sig från bordet.
</p>

<p>
»Sakta, go’ vänner», inföll nu Smedman medlande.
»Bror Flåberg är ingen gnidare, det skall vår Herre
veta. När pipbruket gick omkull och jag måste cedera
<a id="page-358" class="pagenum" title="358"></a>
bonis för den dåliga kreditens skull, så lånade
han mig hundra blanka plåtar.»
</p>

<p>
»Och testamenterade jag icke med varm hand en
lika stor summa till en ny messhake åt prästen i Jakob?»
</p>

<p>
»Ja, med förord att gifvarens namn skulle stå i
kyrkoboken och inrikestidningarna», invände perukmakaren
försmädligt.
</p>

<p>
»Nej, vet nu skäms, din sakramentskade hårtång»,
skrek slaktaren, »för nu gnisslar du värre än trähästen
på Hötorget, då någon rider på’n. Hin må vidare vara
i brorslag med dig längre. Jungfru – betala!» skrek
han, i det han med beslutsam min tog sitt spanska rör
från spjället. Han ville dricka sitt öl vid ett annat bord.
</p>

<p>
»För mig kan du gärna sitta i femtusen år där
borta på bänken», sade perukmakaren i försmädlig
ton, »och dricka öl så att det växer brunnskrasse om
halsen på dig – utan att jag skall kännas vid dig, du
ilskna kanalje.»
</p>

<p>
»Sakta, sakta go’ vänner», tog åldermannen till
orda i medlande ton. »Slå dig ner här igen, bror Flåberg.
– Skola gamla vänner råka i lufven för det
minsta ordkäbbel? – Nej, – salig gumman hade nog
rätt, då hon sa’ att ...»
</p>

<p>
»Betala – jungfru!» skrek slaktaren ännu högre,
i det han satte sin gröna karpus på hufvudet och slog
på kullen med handen.
</p>

<p>
»Nej, hör nu, bror Flåberg», fortsatte åldermannen
bevekande i det han fattade honom i rockskörtet. –
»Hvad är väl detta för komedia? – Förr i världen
gaf man hvarandra ett godt glåpord eller torrbultade
hvarandra, så godt man förmådde, men se’n var allt
bra igen. Hvart ska’ det väl dra’ hän om alla gamla
vänner bli så snarstuckna som bror.»
</p>

<p>
<a id="page-359" class="pagenum" title="359"></a>
»Jag ... människa ... förstår mig icke på skämt.
Förr brukade icke en välaktad borgare skämta med
sina gamla vänner – men nu är allt tillåtligt, förstås!
Är det väl annat dagligdags än politik och gräl? –
Men det var då en satans slyna! – Jungfru, – en
mugg godt starköl till ...! Inte? ... Se bara hur hon
klottrar figurer på brädlappen. Knäpp henne på näsan
perukmakare med räknetaflan, så att hon skyndar sig
litet fortare ... Men hvad är det väl för en gynnare?»
afbröt han sig och sänkte rösten, i det han sneglade
åt dörren. »Ser ut som han hade ondt samvete, den
krabaten. Se bara hur han smyger sig som en fluga
efter väggen.»
</p>

<p>
Den som på detta sätt ådrog sig slaktarens uppmärksamhet
var en medelålders man, klädd i en hvit
manchettskjorta, rödstickad tröja och vida holländarebyxor.
</p>

<p>
Utan att låtsa om att han var uppmärksammad,
slog han sig ner vid ett mindre bord mellan fönsterna.
</p>

<p>
»Hör hit! Ett kvarter rhenskt af bästa slag», ropade
han, i det han satte sig och slängde ifrån sig
hatten på bordet.
</p>

<p>
»Sådan skräflande öfversittare», sade Smedman i
det han makade sig närmare slaktaren. – »Alla dagar
nytt folk. – Förr såg man icke ett nytt ansikte på
hela långa året. – Gamle Johan Pfeiffer, som stod
där bakom disken, i sitt gröna förkläde och snusbruna
rock, kände hvarje kund bättre än den onde känner
Siklabröderna, – ja, det var andra tider förr i världen
... men allt blir sämre och intet bättre ... Botten
opp go’ vänner, sa’ jätten, drack ur sjön!»
</p>

<p>
»Det syns, han kommer från långresa», sade perukmakaren
eftertänksamt. »Se hur hans tofviga hår
<a id="page-360" class="pagenum" title="360"></a>
hänger ner i synen på honom. Rundskor och slokig
hatt, ombunden med en tågända. Kanske det är en
finnskeppare?»
</p>

<p>
»Hör hit, landsman», sade slaktaren, ur stånd att
längre kväfva sin nyfikenhet; »Hvad nytt utifrån?»
</p>

<p>
»Kännen I då inte den sorgliga nyheten att svenska
hären på finska bottnen är tagen till fånga?»
</p>

<p>
»Bah! Det står i alla avisorna», sade perukmakaren
i försmädlig ton.
</p>

<p>
»Hvem böfveln tror du, bror, läser de dumma
avisorna», sade slaktaren med en föraktfull blick på
den siste talaren. »Ser för resten icke i bok på hela
långa året. Stopp och belägg för så’nt. Hvad rör
en hederlig borgare för öfrigt om folket annanstädes
är galet och slaktar sin nästa ... Men slå sig mans
ner här min herre. – Fast vi förstås icke höra till
storfolket kunna vi tömma ett godt glas rhenskt om
det kniper.»
</p>

<p>
»Borgerskapet i Stockholm har ingen orsak att
nu mera ställa sig tillbaka för några utländska orters»,
– sade den okände, i det han tog plats bredvid dem.
</p>

<p>
»Åja, – skam till sägandes var det icke så dåligt
förr i världen heller», inföll åldermannen, i det
han rätade på sig, – »men hur var det, min herre,
med nyheten? ...»
</p>

<p>
»Sådan utbasad kannstöpare bror är», – afbröt
slaktaren. – »Har du då icke fått nog i dina da’r af
nyheter? – Hela förmögenheten, hus och gård, gick
ju åt på nyheter och annat satty. Ska’ nu dina vänner,
som hjälper dig fram på ålderdomen, också dra’s med
i eländet? – Låt du mans hin håle bäst han gitter
hållas med knektarne, herredagsmännen och nyheterna,
så att hederligt folk i fred få sköta sina sysslor.»
</p>

<div class="centerpic">
<a id="page-361" class="pagenum" title="361"></a><img src="images/i361.jpg" alt="" /></div>

<p>
<a id="page-362" class="pagenum" title="362"></a>
»Ha ni hört att ryssen tagit hela Finland», sade
den okände.
</p>

<p>
»Hm!»
</p>

<p>
»Och att vi snart kunna vänta hans galejor på
strömmen.»
</p>

<p>
I ett nu for perukmakaren upp från stolen, och
hade icke slaktar Flåberg gripit tag i hans rockskört
och med andra handen i Smedmans peruk, hade säkerligen
båda två räddat sig genom dörren innan någon
hunnit blinka. Nu måste de stanna kvar.
</p>

<p>
»Inte ska’ ni bli vettskrämda för så’nt prat», skrek
slaktaren. »Ha ni hört talas om skepparlögner? Nej,
nu bjuder jag på ett stop till om perukmakaren sjunger
sin nya visa.»
</p>

<p>
Flåberg hade en egen förmåga att få de bägge
andra under sin lydnad och perukmakaren började, ehuru
ovilligt, att stämma upp sin låt:
</p>

<div class="poem-container">
  <div class="poem">
    <div class="stanza fraktur">
      <p class="verse">”Gardesgossar all, hafwa hjälpt på fall</p>
      <p class="verse">Swea land och rike.</p>
      <p class="verse">Sparat lif och blod, wisat ringa mod</p>
      <p class="verse">spelat gäck för alla ryssar</p>
      <p class="verse">och förtjänt blå påkekyssar.</p>
      <p class="verse">Wi ock ganska sannt, ha oss här bekant</p>
      <p class="verse">att er’ dater warit slätta.</p>
      <p class="verse">Fast uti wår stad, I på waktparad</p>
      <p class="verse">efter wanligheten sprätta.</p>
      <p class="verse">Näsan högt i wädret, fastän rädd om lädre</p>
      <p class="verse">I på Castenhof er sätta.</p>
      <p class="verse">Och af kronans pung,</p>
      <p class="verse">som ej mer är tung</p>
      <p class="verse">Edra tomma magar mätta.</p>
      <p class="verse">Borgargossar blå,</p>
      <p class="verse">som har luft att slå</p>
      <p class="verse">om det en gång skinnet gäller,</p>
      <p class="verse">Låt oß allihop,</p>
<a id="page-363" class="pagenum" title="363"></a>
      <p class="verse">hwar en gardesglop</p>
      <p class="verse">ge en örfil, så det smäller!</p>
      <p class="verse">Ingen inkwartering</p>
      <p class="verse">eller nå’n förtäring</p>
      <p class="verse">skall man gifwa slika mesar.</p>
      <p class="verse">Will det gälla mer</p>
      <p class="verse">innan kort man ser</p>
      <p class="verse">att wårt borgerskap sig reser.”</p>
    </div>
  </div>
</div>

<p class="noindent">
»Nå, den var förbaskadt rolig, den skrifvarlåten»,
sade slaktaren storskrattande så att tårarne stodo i
ögonen på honom, »ja så går det, när hararne leka krig.»
</p>

<p>
»Ni gör orätt, go’ herrar, att tala illa om knektarne»,
sade den okände i allvarsam ton, när skrattet
tystnat. Om inte de höge herrar, som hörde till tullsocieteten,
befallt gardesbussarne att lägra sig alldeles
vid sjökanten, där de döde båtsmännen voro nermyllade,
hade det nog gått bättre för dem.
</p>

<p>
»Det var en förfärlig syn», återtog han när de
andre tystnade, »att se dem ligga i jordkulorna hela
hösten i ände ... Här en arm, där en fot som stack upp
ur den tunna mullen ... Fram mot julen, då snöslasket
började, voro de något skyddade för kölden, men af
den stora fuktigheten ruttnade och möglade kläderna
in på bara kroppen. – Nej, go’ herrar, inte var det
deras fel att det blef en så slät utgång på kampanjen!»
</p>

<p>
»Wrangel visade ett oförlikneligt mod i Willmanstrandska
affären», sade åldermannen eftertänksamt.
</p>

<p>
»Tala om folk och fä på samma gång», afbröt
slaktaren snäsigt. »Wrangel det är en ärans man, en
af de gamle kärngubbarne ... Nej det är den där mesen
Buddenbrocken, som fört olyckan öfver oss. –
Han förledde vår hederlige Lewenhaupt att göra det
ondt var. Hur lämnade han inte Wrangel i sticket
<a id="page-364" class="pagenum" title="364"></a>
vid Willmanstrand? ... Han hade tretusen, ska’ ni veta,
och Wrangel fyra tusen. Hade nu Wrangel haft hans
tretusen också, hade han haft sjutusen och då hade
fienden varit kaputt. Det är så klart som korfspa’.
Prata om att inte Buddenbrocken är en förrädare ...
Hä? ...»
</p>

<p>
»Stupestocken blir ock hans lön», sade den spenslige
perukmakaren tvärsäkert. »Men hvad säger ni, go’
herrar om vi skola dricka tappre Wrangels skål. Han
är en man af den gamla goda tiden!»
</p>

<p>
»Allt blir sämre och intet bättre», sade Smedman
halfhögt för sig själf, i det han med betänksam min
satte ölstopet ifrån sig. – »Hvem frågade väl i salig
kungens tid hvems felet var? ... Frös och svalt gjorde
man. Men det fanns hjärta i kroppen. Fienden stod
öfver oss både på sjökanten och vid norska gränsen
och här hemma dogo de för pesten såsom flugor. Men
aldrig talade man så mycket som ett ondt ord om
hvems felet var. – Kom fältskären någon gång med sin
påse och man fick baggesöta och libstickerot – eller
boskapsteriak och ättika om det var mycket illa –
ja, då fick man vara nöjd och med en troinnerlig bön
till vår Herre söka den rätta hjälpen mot pestilentian ...»
</p>

<p>
»Då kunde också en hederlig krämare», sade slaktaren,
»ha sin bod i behåll till döddar. Var det inte så
bror menade? – Nu är det en annan sak och denne
mannen har nog rätt att felet ligger hos de höge herrarne.
– Jag har hört på flere än ett håll att Buddenbrocken
hade kolifej med papister, jesuiter och aristokrater.»
</p>

<p>
»Ett sannt ord af min herre», sade den okände
inställsamt. »Adeln är rätta orsaken till kriget. Genom
gärder vill den utsuga borgerskapet och genom
<a id="page-365" class="pagenum" title="365"></a>
täta rekryteringar aflägsna böndernas söner, för att
sedermera kunna få lättare bukt med de ofrälse.»
</p>

<p>
»Och därför ska’ borgare och bönder hålla ihop»,
skrek slaktaren, i det han slog sin breda näfve i bordet,
»samt utrota all adel.»
</p>

<p>
»Först af allt generalerna», inföll den okände.
</p>

<p>
»Ja, först generalerna!» skrek hofperukmakaren.
»Sverige ska’ styras af en kung och icke af många
herrar. Se’n må adeln stå sitt kast.»
</p>

<p>
»Om det funnits förrädare vid hären», sade åldermannen,
undfallande för denna störtsjö af ord, »tror
jag nog att det är deras fel; ty mod och tapperhet
har vårt folk!»
</p>

<p>
»... och skönhet också», skrek den oförbätterlige
perukmakaren, i det han svängde sig på stolen. »Eller
hur, vackra Fiken?» ropade han till skänkjungfrun,
som trippade öfver golfvet. »En kyss, vackra nymf,
som salig grefven sa’ till Britta på Förgyllda råttan,
och mitt hjärta tillhör dig för evigt!»
</p>

<p>
»Fy skäms, mäster sprätthök», svarade den tilltalade
med en snörpning på sin breda mun. »Hvad
tror han Lina skulle säga, om hon hörde honom nu?»
</p>

<p>
»Trå ta mig om jag på åtta hela dar tänkt på
lilla Lina. – Nej, du är det, Fiken, som är min hjärtetös,
och nu skall du icke slippa så lätt ifrån mig som
sist, då beslagskarlarne stodo vid disken.»
</p>

<p>
Efter att ha yttrat detta, lutade han sig framåt
för att söka fånga henne. Men vid hans ansträngning
att hålla sig uppe föll länstolen öfver ända och han
själf framstupa på golfvet.
</p>

<p>
Då han slutligen lyckats resa sig upp och under
de andres skämt åter intaga sin plats vid bordet, var
föremålet för hans ömma låga försvunnet.
</p>

<p>
<a id="page-366" class="pagenum" title="366"></a>
Fiken hade skyndat ut i källargången. Därifrån begaf
hon sig in i ett litet, hvälfdt rum med fönster åt
gårdssidan, där hon lyssnade en stund uppmärksamt,
hvarefter hon slog eld och tände ett par smala talgljus
på spiselkransen samt framtog några blankskurade
tennmått, som hon satte på bordet.
</p>

<p>
Efter en stund hördes en sakta knackning på
fönstret; den upprepades något starkare, då hon skyndade
sig att draga från regeln. Där utanför stodo två
män i neddragna hattar och vida kappor.
</p>

<p>
»Alltid lika vacker, ma foi», sade den ene af dem
och klappade henne under hakan. »En sådan hy du
har, lilla Fiken! Men hvarför lät du oss vänta där
ute så länge? Kallt som i Februari.»
</p>

<p>
»Ja, hvad mig vidkommer, känner jag mig alldeles
som i fjor då vi slutade den där korfkampanjen,
efter att i tjuguen dagar icke haft kläderna af kroppen»,
sade den andre, en äldre man med sträfva, inbundna
anletsdrag och gråblå, genomträngande ögon.
»Men här inne är ju riktigt varmt och hemtrefligt ...
Just hvad som kräfves för att kunna arbeta med zèle
och drift.»
</p>

<p>
»Tror hans nåd man kan se genom väggar och
tak?» frågade Fiken, med en misslynt snörpning på
munnen. – »Kunde väl inte gissa häller hvem det var
där ute i mörkret som klappade på?»
</p>

<p>
»Hvarför inte det, mitt vackra barn? ... Psyche
såg ju icke Amor. Men hon älskade honom ändå,
fast hon trodde att det var ett vilddjur.»
</p>

<p>
»I komedien ja; men inte går det så till i verkligheten ...
och så var den sköna fröken sjuk också,
åtminstone gjorde hon sig till som hon varit det, för
<a id="page-367" class="pagenum" title="367"></a>
<span class="centerpic"><img src="images/i367.jpg" alt="" /></span>
<a id="page-368" class="pagenum" title="368"></a>
det spektaklet såg jag själf här om dagen med egna
ögon.»
</p>

<p>
»Godt, mitt barn», afbröt den äldre, som under
tiden tagit plats vid bordet, »vi lämna nu det där ...
Säg mig i stället, om vi kunna vara säkra på att få
vara fullkomligt ostörda.»
</p>

<p>
»Var det likt att någon skulle störa ers högvälborenheter.»
</p>

<p>
»Hvad är det för folk där ute i källarsalen?»
</p>

<p>
»Ingen som öfverste Lagercrantz bör vara orolig
för», sade hon med en slug blinkning, i det hon såg
honom djärft i ansiktet. – »Några hederliga borgare,
som snart aflägsna sig – och herr Bisot.»
</p>

<p>
»Superbt, min ängel! Men säg mig, en attendant,
har du hört hvad de tala om?»
</p>

<p>
»Om krig och generaler och några andra fasliga
grymheter. Är det något annat, som deras högvälborenheter
befalla, så sitter jag strax vid dörren», återtog
hon, då han icke svarade, hvarefter hon med en
nigning försvann genom dörren.
</p>

<p>
»Ett godt hufvud på den där flickan», sade den
äldre fundersamt, i det han sköt länstolen närmare
bordet. »Måhända skulle hon kunna vara oss nyttig
efter en passande éducation. – Den där grobianen
Stenflycht har haft stor nytta af sitt vackra kompani
vid den sista riksdagen. – Men en annan gång ...
Hur var det, mon frère, vill gubben på inga villkor
lämna ifrån sig dokumentet?»
</p>

<p>
»Parbleu, om jag det riktigt vet. Han har visserligen
förtroende för mig och talar vidt och bredt
om allting som rör hans sak, men när fråga blir om
att få se Wrangels bref och instruktionen han sände
<a id="page-369" class="pagenum" title="369"></a>
honom, då pesterar han och väsnas, som om det gällde
lifvet.»
</p>

<p>
»Har nog icke så orätt däri», svarade den andre
med ett cyniskt leende. »Men hvartill tror han sig väl
kunna använda de där papperen?»
</p>

<p>
»Ma foi, hvartill? ... Hela processens utgång, tror
han, hvilar på deras ägande. I går ville gamle Hamilton
kräfva dem med våld, men då vardt han så
desperat, att dottern fick convulsions hysteriques och
alla människor – till och med gamle fältmarskalken –
sprungo och letade efter eau de luce och kamfertstinktur.»
</p>

<p>
»Det hjälper ej; han måste <em>tvingas</em>. Bättre likväl
om våld icke vore nödigt, och bäst af allt om den gamle
mesen Hamilton icke fick tag i hemligheten. Han
skulle naturligtvis genast lämna papperen tillbaka eller
måhända rent af taga hans parti.»
</p>

<p>
»Bien possible! ... men jag tror för min del att Buddenbrock
förr låter döda sig än lämna dem ifrån sig.»
</p>

<p>
»Något lämpligare måste uttänkas. Den, som
finner medlet, gör partiet och landet en sådan tjänst
– att icke ens visad <em>feghet mot fäderneslandets fiender</em>
sedermera torde skada honom, om den kunde
styrkas. För min del anser jag att en belöning af tio
tunnor vore det minsta han kunde ha att vänta.»
</p>

<p>
»Det är, vert et bleu, som att ta ner sjustjärnorna –.»
</p>

<p>
»Kan man icke gå kjortelvägen? ... Meijersdorff
hade ju, om jag minns rätt, sina små partier med de damerna.
– Koketta, högmodiga kvinnor äro förträffliga
moyens, om man förstår sig på att rätt använda dem.»
</p>

<p>
»Jag spelade ut sista trumfen förra gången dokumentet
var på tal.»
</p>

<p>
<a id="page-370" class="pagenum" title="370"></a>
Den äldres grå ögon blixtrade till vid detta svar,
i det han reste sig häftigt från bordet.
</p>

<p>
»Böfveln till karl», utbrast han, »att kunna taga
lyckan i handen och icke vilja fånga henne? ... Än
dottern då, för tusan? Fruntimret hade jag ju så
när glömt? ...»
</p>

<p>
»Vi måste på allt sätt påskynda rättegången»,
återtog han efter en stunds tystnad, hvarunder han oroligt
börjat att gå fram och åter på golfvet. »Mössorna
göra sig redo till en större räfst fram på våren ...
De ha redan haft flere sammankomster på Tureholm.
Düring, Fuchs, Spens, Åkerhjelm, Wrangel och alla
de andra smågossarne springa dagen i ända för att
värfva röster. – <em>Vi måste</em> skynda oss. Saken bör
vara klar, då de öppna kampanjen, så att vi icke förlora
initiativet.»
</p>

<p>
»Certainement! Men på hvad sätt?»
</p>

<p>
»Dokumenten! Dokumenten ensamt gifva stöd för
det formella i utslaget. Sedan får den stora hopen
skrika så mycket den lyster på generalernas blod ...
Hur var det?» afbröt han sig plötsligt, i det han stannade
framför baronen. »Baronen känner ju <em>flickan</em>
närmare?»
</p>

<p>
»Ja, jag har under någon tid frekventerat den
familjen!» svarade Meijersdorff dröjande.
</p>

<p>
»Ärnar då mon frère gifta sig med la belle?»
</p>

<p>
»Parbleu! ... Har verkligen funderat därpå en
smula. Modern lär vänta stor förmögenhet en gång
från Holland, hvarför jag i det hela ej haft något
emot partiet. Generalen, den gamle tvärviggen är dock
absolut mot ett giftermål, förrän han blifvit satt på fri fot.»
</p>

<p>
»Friaresaken åtager jag mig, om papperen komma
<a id="page-371" class="pagenum" title="371"></a>
i min hand. En rutten kvist kan borthuggas utan att
man afskär hela stammen.»
</p>

<p>
»Men förmögenheten blir konfiskerad?»
</p>

<p>
»När den stolta fästningen en gång kapitulerar,
hoppas jag mon frère inviterar mig till festtåget!»
</p>

<p>
»Fort bien», svarade Meijersdorff – att det var
denne har läsaren förmodligen länge sedan gissat. –
»Det skulle vara très curieux, om icke chamaden snart
skulle låta höra af sig ... Konsten ligger i approcherna,
mon frère, och här bör olyckan göra jordmånen
lättare.»
</p>

<p>
»Är räfven utrökad, står boet orubbadt. Men
hur var det med Bisot?»
</p>

<p>
»Den göken håller som bäst på att följa sin
instruktion. Det hörs nog på tapaget där ute att han
blifvit väl mottagen. – Han är van att göra sin déclaration
en forme.»
</p>

<p>
»Icke fullt att lita på nu för tiden», sade den
äldre tviflande. »Den gunstig herren har dock dem
som följa sig. – Ts! – hvad var det? Jaså, det är
gamle Björnberg som tassar redan där ute ... Ah! Se
vår vän», afbröt han sig och vände sig mot den inträdande.
</p>

<p>
Den inträdande var en storväxt man med grofva,
intetsägande anletsdrag och klädd i en brun rock med
utslitna guldbroderier, knäbyxor af samma färg samt
svart yfvig allongeperuk.
</p>

<p>
»Hvar äro de andra?»
</p>

<p>
»I hack och häl», hördes i detsamma flere röster
utanför dörren. »Vi trodde att Lagercrantz skulle
vara hindrad i afton ...»
</p>

<p>
En stund senare voro de förnämsta medlemmarne
af Lagercrantzska fritroppen samlade omkring bordet,
<a id="page-372" class="pagenum" title="372"></a>
såsom bröderna Silfverschöld, Stjerneld, öfverste Ollonberg,
Marks von Würtemberg, Wurt, Ruuth m. fl.
</p>

<p>
»Stora nyheter i Gazette d’Altona», sade Lagercrantz,
sedan man en stund talat om likgiltiga ämnen.
– »Cumberland är i fallande.»
</p>

<p>
»England är matt», sade Ollonberg. »Lumpna
75,000 pund i ett för allt till röstvärfning för förverkligandet
af de hessiska planerna.»
</p>

<p>
»Hessen är vida farligare», inföll Schulenberg,
som af hämnd för den uteblifna pensionen nu mera arbetade
af alla krafter mot den hessiske tronkandidaten.
</p>

<p>
»Må England hitsända hela sin skattkammare»,
återtog Lagercrantz, utan att fästa sig vid afbrottet,
»hvad betyder det? – När Birkenfeld icke längre kan
drifvas fram, återstår endast Eutin och Ryssland och
den förres utväljande torde förr eller senare varda ett
conditio sine qua non för Finlands återlämnande.»
</p>

<p>
»Må Hessen gärna komma», inföll Björnberg med
hetta, »och låt mans äfven England skicka hit öfver
sina 40,000 man advokater, vi skola nog veta plädera
questio quo modo, så att hessaren skall finna det både
varmare och lugnare där han nu är.»
</p>

<p>
»Enligt min mening», sade Lagercrantz, »är det
blott dansken som är farlig. Grüner är ett slipadt
hufvud och har skaffat sig ganska god reda på våra
förehafvanden.»
</p>

<p>
»När man, som han, går kjortelvägen, kommer
man långt», sade Björnberg i föraktlig ton. »Det
har jag alltid sagt. – En dam kan verka både med
tårar och vackra ord ... jag känner till det där af
gammalt.»
</p>

<p>
»Det minns äfven jag, ma foi», inföll Meijersdorff
skrattande, »vackra Cecilia på Lorensberg –?»
</p>

<p>
<a id="page-373" class="pagenum" title="373"></a>
»Mes amis», inföll Lagercrantz allvarligt, »intet
skämt! ... Stenflycht har endast tolf fritafflar och
4,000 plåtar till pensioner och ...»
</p>

<p>
»Grüner har, par dieu, endast råd att hålla fem af
de förra», inföll Meijersdorff. »Och sju måste det
vara för att kunna räcka till för hela adeln.»
</p>

<p>
»Meijersdorff har måhända rätt», återtog Lagercrantz.
– »Men en annan nyhet, mes amis? Lanmary
har vunnit kungen för partiet. Jo, som jag säger!
Han har tagit honom, tack vare sina förespeglingar
om suveräniteten och arfsrätt åt grefvinnan.»
</p>

<p>
»Måttlig vinst», inföll Marks von Würtemberg
torrt. – »Grüner åter har hela bondhopen på sin sida.»
</p>

<p>
»Stenflycht har äfven sörjt för att sådant folk
inte skola felas vid våra bord. Sexton till aderton
kuvert serveras dagligen för medlemmar af det hedervärda
borgarståndet.»
</p>

<p>
»Par ma foi – fort bien!» ropade några af de
yngre. »En skål för chefen!»
</p>

<p>
»Bönderna», inföll Marks von Würtemberg, »skrika
dag ut och dag in på generalernas afrättning och
danska kronprinsens utväljande. De hafva nog med
biskopar förut, säga de, och vilja icke höra talas om
Eutin. Till och med soldatesken är orolig. Sörmländingarne
ha slagit ihjäl en löjtnant, som skulle föra
dem från trossboden.»
</p>

<p>
»Ja, må det jäsa», sade Lagercrantz och gnuggade
sina händer. »Valde vi tronföljare endast för
att köpa fred för några lumpna bönders skrik och
hotelser, vore vi väl de uslaste trälar på jorden och
hade förspillt Göta och Svea mäns forna ära och anseende.
– Lika väl sätta riket på auktion! ... Ett val
som uppoffrar vår frihet må man gärna uppskjuta, ja
<a id="page-374" class="pagenum" title="374"></a>
ända till domedagsotta. Lyckligtvis är dock ingen
fara», återtog han i lugnare ton. – »Birkenfeld är
omöjligt drifva igenom – men med Eutin <em>går det</em>.»
</p>

<p>
»Generalernas sak måste först vara afgjord», invände
Silfverschöld – »förr kunna inga kraftiga mått
och steg tagas. Buddenbrock är dock en svår nöt att
knäcka. Hans papper kunna icke jäfvas och så länge
man bara går fort med suppositioner och antaganden,
kommer man icke långt. Öfvergeneralen kan väl, för
fannen, icke gärna ställas till ansvar, för att visst folk
flydde som fuyarder och flyktingar ...?»
</p>

<p>
»Det gläder mig att höra att mina vänner och
isynnerhet min ärade svåger är af den tanken», inföll
Lagercrantz med en lätt ironisk ton. »Man kan lätt
låta eget hat förleda sig till orättvisa. –»
</p>

<p>
»Men beträffande det omtalade dokumentet har
det emellertid ingen fara», återtog han efter att hafva
funderat ett ögonblick, »om blott min svåger smider medan
järnet är varmt, skall jag nog laga så att papperen
inom kort äro <em>utan</em> allt värde. Det är emellertid viktigt
att mon frère skyndar sig, ty annars kan allt ändra
sig till generalens faveur ... Hm! ... Hans egen och
grefve Liewens malice hvilade aldrig för att få mig
störtad, då <em>de</em> hade makten.» –
</p>

<p>
»Hvad betydde väl Lewenhaupts falskhet», inföll
Björnberg, »om icke att han var kujonerad af de där
Buddenbrockarnes kraftigare viljor.»
</p>

<p>
»Alla liffländare», sade Marks von Würtemberg
torrt, »äro en och samma onda race och hålla ihop
som ler och långhalm.»
</p>

<p>
»Han sade till mig midt i ansiktet», återtog Lagercrantz,
»då jag innan Willmanstrandska aktionen ville
att hären skulle rycka fram mot Wiborg, att jag och
<a id="page-375" class="pagenum" title="375"></a>
mina vänner förde en slingrande politik, stödd på hemliga
underhandlingar och sväfvande allianser, som endast
afsåg att skaffa oss själfva så stora fördelar som
möjligt ... med ett ord att vi icke hade något allvar
med kriget, utan endast ville göra svaga demonstrationer
etc. etc.»
</p>

<p>
»När alltså oförmodligen ett rinnande vatten upphäfver
sig och finnes skadligt», läste Silfverschöld från
ett papper som han upptagit ur fickan, »söker alltid
den förståndige hushållaren att upptäcka dess springkälla,
för att dämpa och utöda ådran. Nu är questionen
om rätta grundorsaken till den första motgången,
som skedde då ryssarne gingo öfver gränsen vid Willmanstrand,
samt de soutiens och de planer för själfva
kriget som då uppgjordes af Buddenbrock ...»
</p>

<p>
»Som mes amis höra har han redan allt färdigt i
sitt koncept, hvilket endast behöfver något corrigeras
till skrifarten», afbröt Lagercrantz, skrattande. – »Det
innehåller äfven mitt sentiment. – Jag har gifvit den
gynnaren en coup de dents, fast nog kunde han hafva
förtjänt ännu mer af mig. – Men mannen vill blifva
af med lifvet», fortfor han med ett öfvermodigt hånskratt
under det sällskapets beundrande blickar riktades
mot honom. – »Han skulle krossa mig! – Ha,
ha, ha – jag, som icke var mer än adelsman; men
ärlig svensk adel kan nog uppväga hundra liffländska
baroner ... A propos baroner, vi få icke glömma,
Meijersdorff, de signa, jag markerat för nästa sammanträde
– <em>en cas de besoin</em>!» –
</p>

<p>
»Hvad fanden prata ni?» hördes under den tystnad
som följde på dessa ord, slaktarens väldiga basröst
ifrån källarsalen. »Hvad förslag? – Vet ni inte
skäms? Skola ni redan gå er väg? – Understå er
<a id="page-376" class="pagenum" title="376"></a>
blott! – Understå dig, Smedman, din gamle mes till
ålderman? Det var som jag sa’ ... Salza tog fast generalen
vid Ensta och nu vakar en officer och 100 man
af gardet dag och natt öfver honom. – Nej, hör nu
på hvad jag säger. – De göra ronden genom min bakport ...
Vi dricka ännu ett stop? Hör hit, flickmänniska!
– Ett stop äkta rhenskt, hör hon, och fyra rena
muggar. Neej, säger jag, inte ett ord mer, sa’ klockarn
läste in prästen i sakristian. Det gör er vid djäfvulen
intet ondt, gossar ...»
</p>

<p>
»Men hvar tog denne munsiör Bisott eller Biså
vägen ... Hör nu! Vill herrn veta hur gråsuggorna
gnaga, efter herrn lurar så där i vråarna? Här lyssnar
man icke, kan han få veta, på annat folks kärlekshandel ...»
</p>

<p>
Slaktarens glåmiga ögon glänste riktigt till, då
han såg hur hans kamrater raglade fram till bordet.
Han drog af sig sin fläckiga rock, knäppte upp den
långa västen ända till halsen samt sjöng eller snarare
skrålade med sin hesa basröst.
</p>

<p>
»Säg mig bröder, hvar finnes vinet? Hvar finnes
vinet från söder?»
</p>

<p>
»Noch ein Stock, sa’ tysken – skål munsjör Bisot!
Det var ju så du hette? Hur smakar ölet? –
Bättre hos fader Turgot, var det? – Men skulle vi
icke rätt och slätt kunna dricka brorskål – jag har,
skam till sägandes, ett hus där uppe på Regeringsgatan
bredvid Buddenbrockens. Där ska’ ni få bo till
döddagar, om ni vill hålla till godo. – Se så, öppna
korpgluggarne nu, mäster hårtång, för du får stå fadder ...
Hvad för slag? – Vill herrn icke göra besked
i vinet, när jag stigit upp för herrns skull!» – skrek
slaktaren, ursinnig, då Bisot syntes tveka, i det han
<a id="page-377" class="pagenum" title="377"></a>
slog vinglaset i väggen, så att det splittrades i
smulor.
</p>

<p>
»Nå hvarför står du då och menar och menar och
väger på hufvudet?» fortsatte han då Bisot skyndade
sig att dricka honom till. »Tror du kanske att jag
icke druckit brorskål med grannare peruk än din i
mina dar. – Trå ta mig om jag nånsin går på något
kaffehus mer. – Dåligt folk, snarstucket folk! – Gamla
kärnrasen den är utdöd, alldeles som hornboskapen. –
Hör hit, jungfru nosgrann! Hvad har hon klottrat upp
åt sig på brädet? Hvad för slag? Femton plåtar, sa’
hon. – Nå så skynda på då, sa’ roddarmadamen åt
rospiggen, som satt på grund.»
</p>

<p>
Mäster Flåberg ville nu gå utan att ens taga rocken
på sig.
</p>

<p>
»Stanna Flåberg, för stopp och belägg», sade
perukmakaren, i det han grep slaktaren i kragen, men
var nära att själf falla under bordet.
</p>

<p>
»Nej stopp och belägg», skrek denne, som redan
ändrat sin mening. »Nu ska vi alla tömma försoningsbägaren.
– Nattstånden ovänskap, och nattståndet
dricka luktar illa. Hör hon, flicka lilla, ett mått af
det bästa – men tappa inte grumset med.» –
</p>

<p>
De fradgande muggarne tömdes om igen och om
igen flere gånger. Då slaktaren ändtligen sent omsider
befann sig på hemväg från »Holländska Thun» efter
att med tårar i ögonen tagit afsked af den spenslige
perukmakaren, var det Bisot, som fick äran att leda
honom hela vägen. Det var äfven till honom, som
han anförtrodde, under strängaste tysthetslöfte förstås,
att enligt hans ringa uppfattning det verkligen var
Buddenbrocks skuld att tiderna voro så dyra och att
hafretunnan kostade en daler mer än under förlidna
<a id="page-378" class="pagenum" title="378"></a>
året. »Men välkommen till mig, när bror vill», slutade
han sitt prat – »för jag bryr mig icke för ett
halft runstycke om hvad den mesen Smedman pratade
om dina intriger vid riksdagen. Han lefver nu på
nådebrödet, den gamle kraken, och är därför litet ilsket
afundsjuk på folk i en bättre ställning. – Nej, kom
mans bara hem, ska’ bror få se. Se så kom nu! –
Godt öl ur ordentliga stopmått ... inte sådana där
fingerborgar, som halfstopen på krogarne ... Nå så
farväl då till härnäst.» –
</p>

<p>
Med dessa ord skildes han från sin nya bror.
En stund senare lyckades det äfven för åldermannen
att få ett säkert tag om sin portklapp och hålla sig
kvar där så länge att han kunde komma in.
</p>

<div class="centerpic end">
<img src="images/i378.jpg" alt="" /></div>

<div class="chapter">

<h2 class="chapter" id="chapter-0-19">
<a id="page-379" class="pagenum" title="379"></a>
<span class="centerpic"><img src="images/i379.jpg" alt="" /></span>
<br />XIX.
</h2>

</div>

<p class="first">
<span class="firstchar">D</span><span class="postfirstchar">et</span> var en vacker, solig vinterafton. De gröna
slessingsgardinerna för fönsterna till biskopens
lilla rum, voro halfslutna och genom öppningarna
kom solljuset i täta strålknippen genom rummet
och satte fyrkanter på golfplankorna. Sinius och biskopen
voro inbegripne i samtal.
</p>

<p>
Denna gång gällde prostens öfvertalningsförsök
helt visst någon viktig fråga; ty den varsamhet och
grundlighet, hvarmed han inledde den, gränsade nästan
till det komiska.
</p>

<p>
»Ingalunda min tanke att lasta kunskapen om
andra folks seder och bruk», svarade Juslenius på en
af hans frågor. »Hæc sunt facienda, neqve illa omitenda,
säga romarne. Men kunskapen om vårt eget
bör likväl gå i <em>främsta</em> rummet.»
</p>

<p>
»Nihilo nihil fit», – svarade prosten med en misstrogen
skakning på hufvudet. »Om man icke känner
något annat än sig själf, torde det vara svårt att utveckla
sig till något högre. Vi ha ofta här i Sverige
större svårighet att af en lysande, öfverlägsen tanke
<a id="page-380" class="pagenum" title="380"></a>
bringa fram något verkligt, än våra grannar att af ett
solgrand skapa hundra volymer.»
</p>

<p>
»Vår ungdoms stora lust efter utländska resor
kväfver de gagneliga företagen.»
</p>

<p>
»Min ärade bror har rätt äfven härutinnan. –
Men om de utländska resorna äro så skadliga, hvar
skola våra unge män få afhöra en Bass och Becker i
Halle, kemister sådane som en Stabell, filosofer som
Wolf i Marburg, Quesnay i Paris, Trochin i Amsterdam,
Albinus, Gravesand, Boerhave, Haller och van
Swieten i Leiden, och ...»
</p>

<p>
»Jag har icke sagt», svarade biskopen något ifrigare,
»att icke den svenska vetenskapen bör söka lärde
mäns råd i alla land – min käre bror har i sanning
ganska litet af de gamles konst att höra på innan han
svarar. – Jag har endast sagt att vår ungdoms lust
efter utländska resor kväfver många gagneliga företag
och jag påstår nu att denna min åsikt hvarken är orätt,
falsk eller vilseledande.»
</p>

<p>
»Skulle det icke vara af lika stor nytta för vår
ungdom att på närmare håll få deltaga i striden mellan
Lockes och Leibnitz’s tillhängare som att strida
för Gyllenborg eller Åkerhjelm?»
</p>

<p>
»Hm! ... Tvärtom.»
</p>

<p>
»Enligt min ringa tro är det Causas impulsivus
eller moventes seu inductivus, det är de drifvande orsakerna
till resan, som man i första hand bör fästa sig
vid. Dessa utgöra nämligen antecedens eller det som
går förut. Först därefter eller genom de rön, som
man vet att den resande inhämtat, hvilka vi ju här
kunna kalla media concludendi, jura &amp; rationes eller
slutmedlen, kan man i rätt ordning komma till conseqventiam
ex præmisso, det är påföljden. Ett motsatt
<a id="page-381" class="pagenum" title="381"></a>
<span class="landscape"><img src="images/i381.jpg" alt="" /></span>
<a id="page-382" class="pagenum" title="382"></a>
förfaringssätt», – fortsatte han, då biskopen endast
svarade med att nicka några gånger – »är både skeft
och vilseledande. Man kommer ofta till conseqventiam
ex præmisso, där möjligheten tages för verkligheten ...
För att nu endast hålla oss till de sista dagarnes händelser,
hur har man icke behandlat Buddenbrock under
juldagarne? Ingen har dock lyckats bevisa sanningen
af premisserna, hvilka här voro själfva libellens tillmälen.»
</p>

<p>
»Så», sade biskopen i det han rynkade ögonbrynen.
»Det var alltså dit min käre broder syftade med
sin svartbäckslatin. – Men Lewenhaupt och Buddenbrock
<em>äro förrädare</em>; kom det väl ihåg. Såsom sådana
skola de ock behandlas, hoc est <em>på intet annat sätt än
såsom förrädare</em>.»
</p>

<p>
»Lewenhaupt må min vördade bror kalla så, men
Buddenbrock? Har icke han, efter hvad alla underrättelser
gifvit vid handen, varit den ende utom gamle
Bosquet som röstat för att hålla stånd ...»
</p>

<p>
»Ja, då det var för sent. – Planen för krigsföretaget
var, om bror så vill, god och för omständigheterna
gynnande. Men allt samman vardt ju vid verkställandet
fördärfvadt genom en förening af oskicklighet
och trolöshet. Det finnes fakta, som tala ... De
hemliga underhandlingarna på Kulvilaskogen, den tiden
då hans bror var rysk kommendant på Wiborg? ...»
</p>

<p>
»Min ärade bror har då ej tänkt på ...»
</p>

<p>
»Hvad har jag icke tänkt på? ... Då Lewenhaupts
myndighet och respekt var slut, var det ingen annan
råd för rådlös man, förstås, än att gifva sig i krigskonseljens
hand, eller med andra ord att göra hvad de
andra ville. Då gaf han sig åt denne Buddenbrock,
som förde alla de andra mesarne efter sin vilja. Ingen
<a id="page-383" class="pagenum" title="383"></a>
vardt därför i en hast större hjälte än denne Buddenbrock;
ty när alla de andra ropade retirera, ropade
han attackera. Han visste nog att han allena icke
kunde göra krigsrådets beslut om intet.»
</p>

<p>
»Själfva grundorsaken till olyckan ligger dock väl
inte hos Buddenbrock utan snarare hos dem som framkallat
kriget. Men dessa hans gamla vänner, ha nu
lämnat honom i sticket endast för att kunna rädda sig
själfva.» –
</p>

<p>
Prosten gjorde här ett uppehåll. Det var tydligt
att han öfverlade inom sig om rätta tidpunkten var
inne att öfvergå till själfva grundmotivet för hans egen
långa underhandling.
</p>

<p>
»Om man skulle», återtog han slutligen, med ett
slugt ögonkast på biskopen, »söka vinna generalerna
för vårt parti.»
</p>

<p>
Prosten sade vårt parti af den orsak att han, på
samma gång det började gå illa i kriget för de svenska
trupperna sadlat om ånyo och öfvergått till mössorna,
hvilka varit nog beskedliga att förlåta honom hans
föregående vinglerier.
</p>

<p>
»Hm!»
</p>

<p>
»Det är åtskilligt att vinna ...»
</p>

<p>
»Hvad fordra de?»
</p>

<p>
»Att de fängslade beredas tillfälle till flykt ...
Tänk på fördelarna ... Vi vunno majoritet och kunde
öppna räfsten med hattcheferna ...»
</p>

<p>
»Med hvilka? Tala tydligare.»
</p>

<p>
»Jag vill förutskicka den anmärkningen att jag
visst icke i allo delar deras uppfattning som bjuda oss
handen i denna sak. En respektabel penningsumma
erbjudes nämligen dessutom ...»
</p>

<p>
»Men hvilka vilja de vinna, i Guds namn?»
</p>

<p>
<a id="page-384" class="pagenum" title="384"></a>
»För min del svarade jag nej till propositionen ...
har sedan funderat något på saken och tänkte nu endast
i förbigående höra min ärade brors omdöme.
Både domkyrka och universitetet i Åbo kunde ju
bringas upp igen för den summa de bjuda!»
</p>

<p>
Biskopen tog ett steg tillbaka.
</p>

<p>
»Det är om mig alltså! Jag skulle ta emot förrädarepengar?
– För att jag skulle medverka till att man
skulle släppa dylika olycksfåglar, som med skryt och
högmod skriat upp hela landet till krig? ... De skulle
skrämma vilddjuren i skogen, sade de, och i stället
sprungo de som harar och voro glada att finna skydd
hos fienden! Man skulle lämna <em>dem</em> onäpste?»
</p>

<p>
»Min vördade broder förifrar sig ... Detta hade
jag icke menat ... Men vi ha mist Finland. Det få
vi kanske ej tillbaka. Men ej få vi det bättre igen
om vi nu taga de båda generalernas <em>lif</em>?»
</p>

<p>
»Hvad som sker står i Guds hand», sade biskopen
allvarligt, i det han fäste en genomträngande blick
på Sinius, »men framför allt är det vår plikt att laga
så att vårt land icke blifver ett nytt Polen. Sådana
uslingar, som icke hafva något visst fädernesland utan
ständigt och jämt föra på tungan att alla folk äro lika
goda, må <em>de</em> göras evigt biltoge, må <em>de</em> irra jorden
rundt som Jerusalems vandrande skomakare, må <em>de</em>
städse sakna hem och fristad! – Men de som förråda
det land de kalla sitt må de straffas <em>med bilan</em>.»
</p>

<p>
»Det är framför allt kyrkans plikt», fortsatte han,
i det han rätade ut sin ståtliga gestalt, »att hålla heder
och rättrådighet under armarne, ty på deras helgd
hvilar hela vår andliga och moraliska framtid. Får
allt glida ned för samma lutande plan, hvarpå vi nu
kommit och som hvilar på en blödsint människokärlek,
<a id="page-385" class="pagenum" title="385"></a>
utan kraft och nerv, då skall det förvisso inte dröja
länge innan vi stå vid afgrundens rand.»
</p>

<p>
»Icke var väl svenska folket bättre i vår ungdom»,
invände prosten undvikande.
</p>

<p>
»Visserligen inte, moraliter; men det fanns mera
ursprunglig kraft. Olyckor möttes med mera mod än
som nu finnes för en enda liten motgång. Hvad är
orsaken, om icke förströelselusta och håg för fåfänglighet!
– Se blott dit ner i gränden! Se på alla dessa
nyhetskrämare och prånglande köpmän, funnos de väl
till i vår ungdom?»
</p>

<p>
»Om fiskaler och uppsyningsmän sågo bättre efter,
voro helt visst våra gator snart rensade.»
</p>

<p>
»Nej, se dit ner», upprepade biskopen, i det han
drog ifrån slessingsgardinerna. »Se denna flock af liderliga
sällar, som dagarne i ända säljer böndagstexter,
nattmössor, almanackor, svafvelstickor och lackstänger
i stället för att hållas till ärligt arbete vid
våra manufakturverk.»
</p>

<p>
»Kan väl så vara, ärade broder men det torde
likväl vara klokast att icke döma den närvarande tiden
allt för hårdt. Min ärade bror hade själf tillfälle i sin ungdom
att visa sina pas de rigaudon eller utföra en vacker
engelsk eller fransk kontradans på Lorenzberg eller vid
träsket – vår tids ungdom dansar polska och branickula
på »Förgylda råttan» eller »De tre solar?» – Om förr
i världen hoffolket gladde sig åt Molières, Renards och
Destouches komedier får allmänheten nu i stället läsa
sådana komedier, som Jeppe på berget, den pratsjuke
barberaren, den pantsatte bonddrängen etc. – Och om
man förr», fortsatte prosten med ett insinuant småleende,
»i vissa sällskap tog sig en tour piket eller ett
<a id="page-386" class="pagenum" title="386"></a>
parti l’hombre eller revérsi, få de nu finna sig i att
spela femkort, polskt pass eller lurlanter.»
</p>

<p>
Biskopen kunde intet annat än skratta åt dessa
besynnerliga jämförelser mellan gamla och nya tiden.
Prosten hade emellertid skickligare sopat igen spåren
efter sitt återtåg än han lyckades maskera sitt anfall.
Han fick vara nöjd därmed. Det hörde till de sju
orimligheterna, tänkte han, att vinna något positivt hos
en sådan tvärvigg som Juslenius. Efter att ytterligare
sagt några ord i likgiltiga ämnen aflägsnade han sig.
Generalernas sak var enligt hans åsikt förlorad. En
stund därefter sågs han vandra öfver Norrmalmstorg
mot mynningen af Regeringsgatan.
</p>

<p>
Ett stycke upp på sistnämda gata möttes vid
samma tillfälle en kavaljer och en dam. Kavaljeren
hälsade med utsökt behag och på den eleganta dräkten,
den väl friserade peruken samt den vårdslöst förnäma
hållningen kunde man redan på afstånd känna
igen hvem det var.
</p>

<p>
»Ah – quel bonheur, mademoiselle», läspade han.
»Ett så agreabelt rendezvous på en så ful afton!»
</p>

<p>
»Ärnar sig monsieur till baronens i afton?»
</p>

<p>
»Certainement! – Man kan ju icke helt och hållet
draga sig undan.»
</p>

<p>
»Hvilken olycka har icke träffat de stackars människorna ...
Man får ju nästan migraine af att höra
deras klagovisor. Ma soeur tror dock fortfarande att
hennes man, generalen, skall, malgré tout, draga sig
ur spelet. Quelle chimère?»
</p>

<p>
»Bien possible, ma foi. Mig synes det dock som
en ren impossibilitet. De sakna ju hvarje moyen?»
</p>

<p>
»Madelaine har än en gång skrifvit till Holland.
<a id="page-387" class="pagenum" title="387"></a>
<span class="centerpic"><img src="images/i387.jpg" alt="" /></span>
<a id="page-388" class="pagenum" title="388"></a>
De femton tusen dukaterna äro redan slut. De ha’
mist både pensionen och partipengarne.»
</p>

<p>
»Än baronens förlofning?»
</p>

<p>
»Den blef inte af. Hon vägrade <em>resolument</em> ...
Hon hade fadrens löfte att icke tvingas.»
</p>

<p>
»Det gör mig i sanning ondt om den gamle mannen»,
återtog Laforme tankfullt. »När man hela dagen
insuper kammarluften, är man ju alldeles oduglig att
uträtta något med geni. Hela ens matsmältning blir
derangerad. – Men hvad sade jag väl åt den aimabla
friherrinnan innan jag reste till Paris för ett och ett
halft år sedan? – Madame, sade jag, gör inte för
mycket tapage för sådana bagateller som det publika.
Det är vraiment ovärdigt för gens de condition att
melera sig med detta packet, som hela dagen skriker
om den dygdiga frihetens florerande. En vacker dag
kommer madame att råka ut för en stor chagrin ...
Och nu kusin, voilà la consequense! – Ah – quel
peuple! – Man fängslar en gammal brav general, som
gjort högstsalig kungen de största tjänster, och nu vilja
dessa ociviliserade barbarer rent af decapitera honom.»
</p>

<p>
»Jag ryser för den förfärliga tid, hvari vi lefva»,
sade fröken Liewen, i det hon svepte sin sammetssallopp
närmare om lifvet. – »Vore det icke för Madelaines
skull, hade jag för länge sedan lämnat residenset
... Ah – mon Dieu! ... En soldat med korsgevär
vid porten!»
</p>

<p>
»Meijersdorff har lämnat mig ett passe partout ...
Han lofvade att i afton göra sin visit hos friherrinnan
för att hjälpa oss att skingra hennes douleur.»
</p>

<p>
»Stackars vår baron!» suckade fröken Liewen i
det hon kastade en kokett blick på Laforme, som artigt
lämnade plats för henne att instiga genom porten.
<a id="page-389" class="pagenum" title="389"></a>
»Att Ulrika fortfarande skall vara lika otillgänglig för
hans behag! Men hur var det, hennes finske celadon
var ju nära att sprängas i luften där borta i Willmanstrandska
aktionen?»
</p>

<p>
»Vill verkligen minnas att jag hört något ditåt!
Han lär hafva flytt undan till en bastion och sökte döda
baronen, då denne uppmanade honom att angripa fienden.»
</p>

<p>
»Och hans långa förfärliga betjänt! – Genom
hans oförskämda framfusighet fick Madelaine ett efterlängtadt
tillfälle att förbjuda sin dotter att besöka
gamla Beata, som gjorde sitt bästa att uppfylla flickans
hufvud med alla möjliga barnsligheter. Hvad den inhemska
adeln har ringa nobless uti sig! ...»
</p>

<p>
En stund därefter suto Laforme och fröken Liewen
vid ett svart, lackeradt bord och spelade kometen,
sällskapspelet på modet. Midt emot dem sutto
friherrinnan Buddenbrock och prosten Sinius, hvilken
senare, tack vare de holländska dukatpåsarne, varit en
trägen gäst vid hennes afton-cirklar, oaktadt han officielt
räknades till det motsatta partiet.
</p>

<p>
Friherrinnan hade åldrats mycket under sista året
och nu mera lyckades det icke längre för det skickligt
utlagda sminket att fullständigt dölja fårorna i hennes
ansikte. Men ögonen voro de samma. När hon såg
upp från korten och lät sina blickar irra kring rummet
var det ännu samma genomträngande skärpa i dem,
samma uttryck af viljekraft och ihärdighet. Plötsligt
sjönko hennes händer ner på bordskanten, blickarne
irrade tankfulla, nästan drömmande, öfver den urblekta
sammetsplysen, som utgjorde väggklädnaden.
</p>

<p>
Det var en oförklarlig svaghet som smugit sig på
henne.
</p>

<p>
<a id="page-390" class="pagenum" title="390"></a>
»Ack förlåt, mina vänner», sade hon i det hon
med världsdamens förbindliga leende, vände sig mot sina
medspelande, »kusin Laformes dystra berättelse riktigt
konsternerade mig och kom mig att glömma min skyldighet
som värdinna. – Hur var det, cher ami», fortfor
hon vändande sig till Laforme. »Ni lofvade ju att
berätta oss något muntrande från Paris? ...»
</p>

<p>
»Som jag nämnde», svarade den tilltalade i det
han kastade en förtjust blick på fröken Liewens hvita
händer, »det rådde inom les cercles comme il faut i
Paris en riktig rage de decoupures ... En hvar hade
en liten sax i fickan och man brukade invitera hvarandra
att klippa sönder rara kopparstick. Jag kommer
i håg då lille abéen svimmade, när han råkade sticka
sig i handen! Det var hos hertiginnan af Maine. Ah!
Nom de Dieu, hvad Malezin och Saint Aulaire skrattade!»
</p>

<p>
»Men hvarifrån fick man då alla dessa kopparstick?»
frågade Sinius, som väntade på att spelet åter
skulle taga sin början.
</p>

<p>
»Hvarifrån om inte från messböcker, almanackor
och andra gudliga skrifter», sade Laforme med ett
visst insinuant leende. »Och när urklippen voro gjorda
satte man dem på eldskärmar, askar; man kolorerade
dem, ja, gjorde riktiga genretaflor af dem genom att
förena de urklippta figurerna från flere kopparstick:
såsom Absalon i trädet, David och Potifar ... Ah, mina
damer, jag känner riktiga mästare i den konsten.»
</p>

<p>
»Men detta var väl icke det enda tidsfördrifvet
hos les cercles à mode?» inföll fröken Liewen, då
prosten drog sig till baka med en min af sårad värdighet.
</p>

<p>
»Nej, chère amie – man spelade Tric, gjorde
<a id="page-391" class="pagenum" title="391"></a>
blommor, broderade garniturer till roben, gjorde veckade
garneringar, falbolaner à la Marly ...»
</p>

<p>
»Man fördref väl där som här sin tid, kan jag
tro, i syndig lättja och sömnaktighet», sade prosten,
med en menande blick på Laforme.
</p>

<p>
»Mort de Dieu, endast prästerna, ers högvördighet!
Med undantag af de världsliga abéerna hade kleresiet
knappast tillträde till societeten. Och hvad skulle
väl därför de stackars människorna göra? – För en
kavaljer af god ton, var det indispensabelt», återtog
han, vändande sig till friherrinnan, »att äga ett etui,
innehållande en liten guldnål, något silke, fingerborg,
dagens pasquill och en aire à la mode. I en cercle à
l’anglaise fordrades detta af etiketten lika strängt som
en dams »à ouvrage», i hvilken, som jag tror mig veta,
det icke bör saknas muschdosa, karmin ...»
</p>

<p>
Friherrinnan fäste en skarp blick på talaren, men
kapten Buddenbrocks inträde räddade Laforme från
följderna af hans närgångna förmodanden.
</p>

<p>
»Men hvar är belle Ulrique?» frågade någon, under
den tystnad som följde.
</p>

<p>
»Hon är lik den förtrollade prinsessan», sade Laforme,
»som icke visade sig förr än solen gick upp? ...
Och vår baron, som låter så länge vänta på sig!»
</p>

<p>
»Ulrika är inne hos pappa», svarade Buddenbrock.
»Hvar baron Meijersdorff håller hus är mig däremot
fullkomligt likgiltigt.»
</p>

<p>
»Henrik», inföll friherrinnan förebrående. »Att
tala i sådan ton om en af de bästa vännerna till vårt
hus!»
</p>

<p>
»A propos baronen», skyndade Laforme att infalla,
»var det ju sorgligt att fänrik Tallklang dukat under
i vinterkampanjen.»
</p>

<p>
<a id="page-392" class="pagenum" title="392"></a>
»L’aimable garçon!» inföll fröken Liewen. »Aldrig
tröttnade han på att berömma sina förträffliga egenskaper,
sitt vackra hår och sina nya propra kläder?»
</p>

<p>
»Och skröt ständigt öfver den gunst han hade hos
fruntimret?»
</p>

<p>
»Just han, mitt herrskap. Han förkylde sig, le
pauvre homme, helt oförmodadt i kajutan på jakten
Hartassen och en vacker dag seglade han på egen
hand öfver till de elyseiska fälten. För mången dam
här i staden torde det vara en rätt artig förlust?»
</p>

<p>
»A propos fänrik Tallklang», inföll fröken Liewen,
»hörde man någonting af den unge mannen, Svenske,
eller hvad han hette, hvilken en tid gjorde så mycket
uppseende här i residenset?»
</p>

<p>
»Certainement ... Han lär ha stupat på något
curieust sätt i Willmanstrandska aktionen?»
</p>

<p>
»Man kunde se på hans blå, stirrande ögon och
konstiga later», sade friherrinnan, i det hon flyttade sig
högre upp i länstolen, »att det var en sådan där boutefeu,
som endast skulle stifta oreda dit han kom.»
</p>

<p>
»Svenske är min vän, min mor», sade Buddenbrock
allvarligt. »Så vidt jag känner uppförde han
sig under kampanjen som en i allo tapper och modig
officer. Många sådana män i vårt gamla Sverige och
vi skulle må hända nu haft det mycket annanledes.»
</p>

<p>
»Quel ferveur, mon ami?» utropade Laforme, i
det han reste sig, »jag vill den unge mannen i sanning
intet ondt. För mig må han gärna ha visat så mycken
feghet som helst mot våra fiender.»
</p>

<p>
»Svenske <em>feg</em>?» utbrast Buddenbrock och for upp
af stolen. »Det var en ny sida af honom. Med de
ännu öppna såren efter fäktningen vid Willmanstrand,
rymde han från ryssarne, just som de skulle föra honom
<a id="page-393" class="pagenum" title="393"></a>
<span class="centerpic"><img src="images/i393.jpg" alt="" /></span>
<a id="page-394" class="pagenum" title="394"></a>
öfver gränsen och uppbådade på egen hand en
skara bönder i Karelen, med hvilken han gjorde våra
fiender större afbräck än alla dessa lärda återtåg, efter
franskt recept. Olyckligtvis lär han ha stupat ...»
</p>

<p>
Han afbröt sig hastigt. Det lät som skulle något
tyngre föremål fallit ned i salen, dit dörren stod halföppen.
Men när kaptenen med armstaken i hand såg
efter hvad det kunde vara, upptäckte han intet ovanligt,
och i rummet där innanför hörde han sin far med
hög röst diskutera med vaktofficern.
</p>

<p>
Han stängde dörren med en axelryckning, liksom
hade han därmed velat frigöra sig från den obehagliga
känsla han erfor, och gick ut.
</p>

<p>
De öfriges inbillning var i hög grad uppjagad. Den
ena gissningen aflöste den andra om hvad bullret kunde
betyda och det dröjde en god stund innan samtalet åter
kom att röra sig kring andra ämnen.
</p>

<p>
»Det lär ha varit en hård strid vid Willmanstrand»,
sade slutligen prosten. »Det har alltid varit sagdt
att den unge mannen stupade där. Han är biskop
Juslenius’ systerson och jag har hört det berättas af
biskopens egen mun.»
</p>

<p>
»Lappri, – nu för tiden är det icke så ovanligt»,
svarade friherrinnan, »att de döde uppstå. Det har jag
erfarit genom vittnesmålen i min mans process.»
</p>

<p>
»A propos, Willmanstrandska aktionen», inföll
Laforme, »sade min vän Schulenberg mig i dag att
hela fältet efter bataljens slut skulle liksom krälat af
sårade ryssar, alldeles som man ser i en myrstack i
sommarvärmen.»
</p>

<p>
»Fi donc ... – kusin Laforme», utropade fröken
Liewen med en afböjande rörelse.
</p>

<p>
»Pardon, mille fois pardon! Jag tänkte för mycket
<a id="page-395" class="pagenum" title="395"></a>
på l’ami Schulenberg. A propos Schulenberg, hvilken
lysande choque beskref han icke för mig i dag på
morgonen. Ah, chère Liewen, ni ryser öfver mitt badinage.
Enfin! En kavallerist sticker sällan ihjäl sin
motståndare nu för tiden, han rider omkull honom, men
hur ståtligt ser det icke ut då han trafvar fram öfver
fältet! Moritz af Sachsen skulle ha sett hvilken choque
baronen gjorde i spetsen för de karelske dragonerna
och han skulle genast utnämnt honom till general, påstod
han.»
</p>

<p>
»Riksdagsuppviglarne», sade friherrinnan till hälften
för sig själf, »påstå att det är min man, som ensam
är orsaken till nederlaget.»
</p>

<p>
»A propos riksdagen», återtog Laforme, »komma
mina damer väl ihåg fänrik Tallklang efter sista voteringen
för ett år sedan? Hur ridikyl var han icke då
han sjöng för oss den sista airen, som han komponerat,
ute på Lorenzberg. I höst ett år sedan tror jag det
var? ... Tempus fugit min högärevördige vän. – Enfin!
– Komma damerna ihåg hur han viftade med armarne,
alldeles så här?»
</p>

<p>
För att göra sin berättelse mera åskådlig uppsteg
Laforme från bordet och började gnola en air, medan
han gjorde de mest gracieusa steg fram och åter på
golfvet.
</p>

<p>
»Se här dansa damerna och här kavaljererna», afbröt
han sig midt i sina trumpettoner. »Nu tar kavaljeren
damens hand – tru-tru-tru! Ett gracieus pas
att oförmärkt passa in mellan glissaderna! Här kommer
damen till baka – tru, tru-trulii trutu – man
kan morbleu riktigt tycka sig se hur robe-ronden med
de vackra falbolanerna släpar på golfvet kring damens
kjortel. – Nu komma de tillsamman igen – tru-trutru!
<a id="page-396" class="pagenum" title="396"></a>
Damen skall göra chainet ... Passa nu på finten
mes amies, den vackra lilla förtjusande finten ...»
</p>

<p>
Ett skri, vildt och skärande, ljöd från de inre rummen
och kom de närvarande att ett ögonblick stanna
på sina platser. Laforme, som tycktes ha de svagaste
nerverna, var nära att genom ett falskt steg
falla omkull. Prosten åter, som, tack vare den mjuka
länstolen, varit på god väg att komma i sömn, reste
sig så häftigt att han var nära att slå omkull tebordet,
som höll på att dukas.
</p>

<p>
»Hvad var detta nu igen», sade friherrinnan, sedan
hon hämtat sig. »Jag tyckte alldeles att det lät som
Ulrikas röst.»
</p>

<p>
»Att det nu <em>var något</em>, kunde jag bestämdt höra»,
sade fröken Liewen lyssnande. »Hvad är klockan,
kusin Laforme?»
</p>

<p>
»Elfva», sade friherrinnan i det hon såg på pendylen.
</p>

<p>
»Då skola vi minnas denna timmen. Det hade
säkert något att betyda», sade fröken Liewen, i det
hon ryste till.
</p>

<p>
»Varsel och syner, föra alltid något med sig», sade
prosten högtidligt. »Vår Herre låter icke sina barn
fara vill utan att under stundom låta dem märka sin
mäktiga hand.»
</p>

<p>
»Parbleu, mina damer, och till och med ni, ers
vördighet, synas ju vara helt consternerade af denna
bagatellen», sade Laforme, under det han återtog sin
teatraliska ställning på golfvet. »Hvilken superstition
att tro på andar och spöken!»
</p>

<p>
»Kanske något händt Ulrika?» utbrast friherrinnan
oroligt.
</p>

<p>
»Ah, nu vet jag hela historien», återtog Laforme
<a id="page-397" class="pagenum" title="397"></a>
med ett tillgjordt skratt. »La belle Lucinde gick kanske
ut för att beundra det vackra månskenet i sällskap
med vår allvarlige kapten. Förmodligen har någon
katt skrämt henne. De små djuren äro så sensibla i
mörkret.»
</p>

<p>
»Ni gör mig en verklig tjänst, kusin», sade friherrinnan
utan att låtsa höra hans skämt, »om ni tar
armstaken där borta och än en gång undersöker salen.
Kan hända har någon af de råa soldaterna smugit sig
upp från vakten och ofredat Ulrika eller min kammarjungfru.
Jag tyckte alldeles nyss att det lät som en
fruntimmersröst skulle ropat på hjälp.»
</p>

<p>
»Med största nöje», sade Laforme, i det han närmade
sig bordet, hvarpå armstaken stod. – »Men om
något luftdrag skulle blåsa ut ljusen, skulle jag knappast
på egen hand kunna hitta rätt i detta gamla hus.»
</p>

<p>
»Tolluntur in altum, ut lapsu graviore ruant», sade
prosten med ett godmodigt leende, »eller, som det heter
hos oss: stiger upp som en morgonsol, faller ner
som en skinnpäls.»
</p>

<p>
Prosten hann icke längre utveckla sina lärda funderingar,
ty fröken Liewen afbröt honom ifrigt med
de orden:
</p>

<p>
»Skynda er då, kusin – Madelaine är orolig!»
</p>

<p>
Hon steg upp i detsamma och räckte Laforme
armstaken.
</p>

<p>
Men det syntes tydligen att dennes courage var i
det närmaste borta. Hade han icke nyss förut hållit
ett sådant tal mot vidskepelse och spöken torde det
ha varit ovisst huruvida han icke med något nytt svepskäl
sökt draga sig ur spelet. Men nu måste han däran
för skams skull och, samlande all sin viljekraft,
<a id="page-398" class="pagenum" title="398"></a>
gick han mot dörren, som han öppnade på vid gafvel
och lyste inåt salen.
</p>

<p>
Men hvad som nu hände kunde han aldrig riktigt
förklara. Det kändes som om någon blåst honom i ansiktet.
Detta kom honom genast att vackla. Så
släppte han armstaken, som föll med en duns i golfvet
och skrämde upp de båda damerna från sina platser,
samt kom prosten att knäppa ihop händerna, medan
alla på en gång frågade hvad det var.
</p>

<p>
Laforme hade icke lätt att besvara den frågan.
Han mumlade några mystiska ord om det »sällsammaste»,
det »underbaraste mellan himmel och jord, som
ingen menniska förstår», men undanbad sig emellertid
alla vidare spörsmål.
</p>

<p class="tb">
<sup>*</sup>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<sub>*</sub>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<sup>*</sup>
</p>

<p class="noindent">
Det var ingen med hvilken general Buddenbrock
hellre samtalade under dessa olycksdagar än sin dotter.
Men också hade Ulrika undergått på sistone en märkbar
förändring. Man igenkände icke längre i henne
den koketta världsdamen som på den kungliga assemblén
ådrog sig allas blickar, eller den glada, lifliga
flickan, som under Liljeholmens ekar narrade kavaljererna
till det ena hoppet vådligare än det andra för
att få henne till sitt vif. Allt ifrån den dag, då modren,
till följd af Lars’ besynnerliga anklagelse, fått
kunskap om hennes förhållande till Svenske, hade hennes
väsen liksom blifvit ett annat. I stället för att
skämta med allt och alla, blef hon tyst och allvarsam;
men intog detta oaktadt allas hjärtan genom sin enkla
okonstlade vänlighet.
</p>

<p>
Blott en enda gång sedan Svenske lämnade hufvudstaden
<a id="page-399" class="pagenum" title="399"></a>
hade hon uppsökt gamla Beata och det hade
skett på hennes mors egen önskan, då den gamla insjuknat
och ingen visste hur hon kunde ha det i sin
ensamhet. Här hade hon emellertid fått höra, att
Svenske stupat i den blodiga striden vid Willmanstrand.
Men om hon än för sin kära gamla tant gaf luft åt
sin smärta vid denna på en gång så sorgliga och oväntade
underrättelse, kunde likväl ingen af hennes närmaste
omgifning i hemmet förmärka af hennes sätt att
denna dag icke varit lik alla andra. Endast Meijersdorff,
som nyss hemkommit från kriget och allt enträgnare
anhöll om hennes hand, tyckte att hon denna
dag visat sig mer än lofligt ohöflig mot honom. Då
han icke upphört med sina frierier hade hon slutligen
rusat in till sin far och slagit sin arm kring hans hals
samt med tårar i ögonen bönfallit om att icke tvingas
i sina känslor, hvartill denne genast med rörelse samtyckt.
</p>

<p>
Efteråt hade hon af sin bror fått höra att det likväl
icke var så säkert att Svenske stupat; utan att
många trodde att han ännu lefde fast i rysk fångenskap.
I sådant fall kunde man hoppas på återse honom
efter krigets slut. Detta hopp hade också, utan
att hon vidare reflekterade däröfver, hittills hållit hennes
mod uppe. Det var den fasta punkt, kring hvilken
hennes tankar sväfvat i sorgsna stunder.
</p>

<p>
Samma afton som den händelse, vi nyss omtalat,
tilldrog sig i friherrinnans sällskapsrum, hade hon tillbragt
skymningen under samtal med sin far. Hans
sinne hade varit i hög grad upprördt. Samma dag
hade han nämligen fått veta att hans vedersakare utkastat
det påståendet att alla de originaldokument,
hvaraf han lämnat afskrifter, voro falska, hvarför de
<a id="page-400" class="pagenum" title="400"></a>
fordrat att de skulle föreläggas dem i original, ett yrkande
som han redan långt förut med yttersta häftighet
afvisat. Meijersdorff, hvilken vid flere tillfällen
under hans fångenskap visat sig vara en god och tillgifven
vän, hade nu begärt att få lämna dem åt konungen
personligen. Denne, hade han sagt, var allt
för lifligt intresserad i sina gamla krigskamraters öde,
för att icke skulle låta sin motvilja mot friherrinnan
fara och söka rädda honom. Det var ju allmänt kändt
att konung Fredrik aldrig hyste långvarigt agg mot
någon och Buddenbrock kunde därför icke finna annat
än att planen var god. Ulrika hade äfven rådt sin
far till detta steg, då hon, trots sin motvilja för baronen,
ansåg honom ur stånd att missbruka hennes fars
förtroende. Då därför betjänten anmälde att Meijersdorff
hade vakten och önskade ett samtal med generalen,
hade hon än en gång med några uppmuntrande
ord sökt skingra dennes tvekan.
</p>

<p>
Hon väntade sedan utanför i salen att samtalet
mellan dem skulle taga slut. Mörkret inbröt. Hon
såg hur den ene vandraren efter den andre skyndade
förbi fönstret i månskenet. En och annan vände sig
om då de kommo till hörnet och sågo nyfiket upp mot
fönsterraden. Så vände de sig om och fortsatte sin
väg och ljudet af deras steg dog bort. Det var återigen
endast de månlysta, glittrande snödrifvorna som
mötte hennes tankfulla blickar då hon såg ut.
</p>

<p>
Slutligen tröttnade hon att vänta.
</p>

<p>
Den stora salen gjorde också i saknad som den
var af sin vanliga inredning, ett intryck af ödslighet,
hvilket ännu mera ökades af den egendomliga belysningen
af månen från ena sidan och af den flämtande
lågan i spiseln på den andra.
</p>

<p>
<a id="page-401" class="pagenum" title="401"></a>
Midt emot fönsterna var en stor spegel, afdelad
på midten, infattad i väggen. Och till venster om
generalens dörr hängde en hautelissetapet i granna
färger, föreställande någon händelse ur gamla testamentet.
Med undantag af det prydliga, fast tunga
gipstaket, var detta de få minnen, som funnos kvar efter
den glans, hvarmed salen i forna dagar varit inredd.
</p>

<p>
Dörren till förmaket stod på glänt. Ulrika hörde
hur Laforme skämtade med fröken Liewen.
</p>

<p>
Nu nämnde hennes bror Svenskes namn. Detta
var för stark dragningskraft för att hon skulle kunna
återhålla sin nyfikenhet. Med tysta steg, liksom hon
trott sig göra någon dålig gärning, smög hon sig öfver
golfvet. Men knappt hade hon hunnit halfvägs, då
några ord, som yttrades där inne, kommo henne
att vackla till baka och med ett skrik segna till
golfvet.
</p>

<p>
Det var detta skrik som förmått hennes bror att afbryta
sin berättelse. Han hade genast insett orsaken
till detta sällsamma ljud, hvilket likt ett spökes susat
genom rummet. Men han kände äfven sin systers
hemlighet och ville icke öka smärtan af det sår han
ovetande kommit att vidröra, genom att omtala hennes
närvaro för det öfriga sällskapet eller själf låtsa
om att hon hört hvad han sagt. Han tog i stället, såsom
nämdt sin hatt och begaf sig ut i staden.
</p>

<p>
Det dröjde en stund innan Ulrika återfick medvetandet.
Då hörde hon sin far, vid det att dörren
öppnades till generalens rum, säga:
</p>

<p>
»Där inne i förmaket finner ni friherrinnan och
damerna, min bäste vän», samt därpå tillägga hviskande:
»Det är alltså aftaladt att jag om några dagar
återfår de dokument jag nu lämnat.»
</p>

<p>
<a id="page-402" class="pagenum" title="402"></a>
»Sur mon honneur, herr general», svarade baronen.
</p>

<p>
I det samma slogs dörren igen. Meijersdorff tog
några steg, som hade han ärnat sig till förmaket; men
plötsligt tycktes han få en ny tanke. Där såg han ju
idealet för alla sina drömmar, la belle själf sitta vid
fönstret så tyst för sig själf i månskenet.
</p>

<p>
»Ma foi, kusin», sade han i det han hälsade, »det
tyckes i sanning som skulle lyckan i dag vara synnerligen
nådig, då hon låter mig få se <em>mer</em> än blotta
skymten af kusins fagra anlete.»
</p>

<p>
»Ni har ju varit borta så pass länge, att jag synes
er något rar», svarade Ulrika stelt, i det hon
reste sig.
</p>

<p>
»Parbleu, så stolt och tillbakavisande! – Icke är
väl jag den enda orsaken till kampanjens olyckliga
slut ... Pjesen är nu likväl à la fin, som harlequin
säger i komedien, och vi kavaljerer kunna åter få tillfälle
att böja knä för våra damer utan att störas af
några skärande trumpettoner.»
</p>

<p>
Detta sätt att skämta bort allvarliga ting gjorde
ej något gynnsamt intryck på Ulrika.
</p>

<p>
»Hvarje redlig svensk», svarade hon i det hon
höjde rösten, »borde känna sorg, men icke glädje öfver
att så är!»
</p>

<p>
»Aldrig kan jag vara i lag! – Än är jag för
triste, – då är jag blott en politisk ränksmidare, än
för glad, då är jag en landsförrädare ... Ack, om kusin
visste», afbröt han sig i det han fattade hennes
hand – »om kusin visste hur högt jag älskar henne? ...
Så grym! ... Säg att kusin samtycker till vår trolofning
... Kan ej åratals trohet och kärlek uppväga en
stunds nyck eller någon flyktig ungdomskärlek, som
slocknat kanske lika hastigt, som den tändes?»
</p>

<p>
<a id="page-403" class="pagenum" title="403"></a>
»Kusin Meijersdorff känner mitt svar ...»
</p>

<p>
»Ni är hård, kusin ... Är detta lönen för min
trogna kärlek? ... Att föredraga en yngling, en boutefeu,
som kunde rida grensle öfver värjfästet utan att
värjan miste sitt läge, en ...»
</p>

<p>
»Spara dessa liknelser! Ni sårar mig.»
</p>

<p>
Hon reste sig upp för att gå.
</p>

<p>
»Sårar kusin?» upprepade han, i det han fattade
hennes hand och höll henne tillbaka. »Förlåt mig, men
jag är nästan från mina sinnen vid tanken på att den
mannen nu är borta, som var det mäktigaste hindret
mot min lycka.»
</p>

<p>
»Hvilket hinder? ... Hvilken man är borta?»
</p>

<p>
»Är det då icke allmänt bekant i residenset att
fänrik Svenske dött i fångenskapen?»
</p>

<p>
Ulrika såg på honom ett ögonblick. Det låg
kanske en smula förakt i blicken. Men eljest kunde
intet märkas i hennes min, som tydde på någon inre
rörelse.
</p>

<p>
»Ni borde känna mig tillräckligt väl», sade hon
kallt, i det hon slog sitt hufvud till baka med en stolt
åtbörd, »för att veta att det ej tjänar till något att så
här indraga mitt hjärtas tankar i diskurs. – Min hand
kan jag icke råda öfver», fortfor hon strax därpå, liksom
hon velat i ett enda andedrag uttrycka allt hvad
hon tänkte, »men om kusin vill uppföra sig som en
sann, en verklig ädling, spara då sina föreställningar
till den stunden, då jag tvingas till brudstolen ... Det
bör ju kännas dubbelt retande att bedja en fånge om
en ynnest. Ni förvånas kusin? Tror ni ej jag ser bojan
under silkesvanten? ...»
</p>

<p>
»Ack, kusin Ulrika, hur kan ni tala så? Det är
ju jag som de tout mon cœur vill vara kusins slaf ...
<a id="page-404" class="pagenum" title="404"></a>
som under hela mitt lif vill vara det. Lifvet vore det
minsta prof på kärlek, som jag ville hembjuda kusin
som offer, men offra då något för mig ... älska mig,
åt minstone så mycket som souverainen älskar sin favoritslaf.»
</p>

<p>
Han talade nu med verklig värme och Ulrika
kände sig nästan förbryllad.
</p>

<p>
»Ni drifver mig till en usling om ni längre nekar»,
fortfor han. »När allt här hemma är slut – när vi
fått lämna detta grymma folk, som tagit din faders
lif ...»
</p>

<p>
Det var en lång glänsande blick, som Ulrika nu
fäste på hans upprörda anletsdrag. Hinden, då hon
plötsligt varsnar vargen i det tysta skogssnåret blickar
troligen på samma sätt. Det var som om hela hennes
själ på en gång blef upplyst genom dessa däfna, frågande
pupiller. Men hon sade ingenting. Uttrycket
i hennes anlete var dock mera vältaligt än ord.
</p>

<p>
Under hela samtalet hade eldskenet från de falnande
glöden i den stora spisen spridt sitt fantastiska
sken öfver väggarne i rummet. Men först nu kom
hon att gifva akt därpå. Det var, tyckte hon, alldeles
<a id="corr-101"></a>om skilderierna på den höga hautelissetapeten
skulle fått lif och bilderna röra sig i det egendomliga,
rödaktiga skenet, när de reflekterades af den stora
väggspegeln.
</p>

<p>
Meijersdorff hade aflägsnat sig. Han hade troligen
funnit att enträgenhet gagnade till intet inför så
mycken beslutsamhet och viljekraft. När hade hon ej
lagt märke till, så koncentrerade sig alla hennes tankar
kring den mörka punkt, kring hvilken de ständigt
rörde sig och som han nu med ens så brutalt blottat.
Hennes fars lif? Nej, det måste vara en hemsk dröm.
<a id="page-405" class="pagenum" title="405"></a>
Det kunde ej vara möjligt att människorna voro så
onda.
</p>

<p>
Hon tog ett par steg utåt rummet. Den djupa
tystnaden i det stora ödsliga rummet, med dess mörka
gömslen innebar redan i sig själft något spökligt. Nu
tyckte hon bestämdt att bilderna i spegeln rörde sig.
Blodet rusade åt hufvudet med en förfärlig våldsamhet.
Det tycktes henne som om många röster ropat
hennes namn och med ett häftigt skri föll hon till samman.
Och i skärande dissonanser upprepade ekot från
de tjocka murarne detsamma medan spegeln långsamt
och ljudlöst åter vände till baka i sitt läge.
</p>

<p>
Det var detta rop, som satt Laformes mod på ett
så stort prof. Efteråt påstod han att den häftiga rörelse
han visat endast orsakats af hans rädsla för la belle
Ulrique; ty hon påminde så mycket om la duchesse
de Maine. En gång hade det händt den aimabla hertiginnan
någonting liknande. Det var på en af hennes
förtjusande små aftoncirklar. Plötsligt hörde man ett
rop på terassen utanför. Man skyndade dit. Men
oaktadt de lifligaste diskurser lyckades man icke upptäcka
hvem som ropat. Hertiginnan fick emellertid en
så svår nervattack att hennes lif sväfvade i fara. Denna
händelse hade så djupt fäst sig i Laformes sinne att
han aldrig kunde höra något fruntimmer ropa till utan
att han fick en påminnelse af samma obehagliga känsla
som han då, liksom alla de närvarande erfarit.
</p>

<div class="centerpic end">
<img src="images/i405.jpg" alt="" /></div>

<div class="chapter">

<h2 class="chapter" id="chapter-0-20">
<a id="page-406" class="pagenum" title="406"></a>
<span class="centerpic"><img src="images/i406.jpg" alt="" /></span>
<br />XX.
</h2>

</div>

<p class="first">
<span class="firstchar">R</span><span class="postfirstchar">inga</span> odling kräfdes för hundrafyratio år sedan
för inträde i det prästerliga ståndet. Från plogen
till predikstolen var vägen ofta kort, sällan
lång. Under pudrets och sminkets tidehvarf, var
den teologiska kunskapsbördan för det mesta blott en
svag fernissa, för tunn för att icke hästbytarens och
drinkarens råa karaktärer skulle lysa fram, genom religionslärarens
och människovännens mask. Den landtpräst,
som icke lade sig vinn om att kunna rida, dricka
och byta hästar på marknaden, i kapp med ortens
mera ryktbare hästbytare, hörde nämligen denna tid
högst antagligt till undantagen.
</p>

<p>
Men sinnesstämningen hos själfva folket var religiös.
Pantheismen och atheismen hade ännu icke öfversatts
på folkspråket eller fått den kristna konsten till
förbundssyster. Man hade ännu förfädrens enkla troslära
ofalskad, om man än icke alltid var så noga vid
att hålla hennes bud. Ofta rörde sig samtalen bland
adel och ståndspersoner om djupgående religiösa funderingar
och de kryddades då med långa bibelspråk
<a id="page-407" class="pagenum" title="407"></a>
och uttryck hämtade ur minnet efter längesedan studerade
gudliga skrifter. Och när husmodren, efter
slutade sysslor för dagen satte nyckelkorgen ifrån sig
på den stora dragkistan och tog brillorna på näsan,
för att med deras tillhjälp söka näring åt sitt själslif,
öppnade hon visserligen ingen fyrabands roman, ingen
illustrerad familj-journal eller godtköpsencyklopedi, hvari
hon kunde plocka vetenskap och konst pillervis. Utan de
förgylda spännen hon uppknäppte, sammanhöllo svarta,
pressade läderpermar hvilka bevarade sådana bestående
verk som Kolmodins bibliska kvinnospegel, Arndt’s
eller Arnolds postillor eller biskop Spegels ännu ryktbarare
»Guds verk och hvila», hvars strängt religiösa
tankar hon särskildt lärt sig att beundra.
</p>

<p>
Böjelsen för religiösa ting gaf sig äfven uttryck i
det dagliga samlifvet. I de fleste hus, äfven hos högt
stående män såsom hos riksrådet Tessin, gjordes bön
alla morgnar och aftnar. Familjens medlemmar, hvartill
äfven räknades husfolket, voro därvid närvarande.
Och försummelse af gudstjänsten på någon af de många
hälgdagarne, ansågs såsom hedendom ja, ofta höllos
»veckopredikningar» för allt husfolket två gånger i
veckan.
</p>

<p>
Men det händer ibland att djup gudsfruktan i folklifvet
uppblandas med grof vidskepelse. Äfven hos
denna tids upplystare samhällsklasser umgingos hexor,
spöken och troll såsom dagliga gäster. Visserligen
hade hexbålen flammat ut, den hänsynslösa kraften,
som äfven på det andliga området utmärkt landets
stormaktstid, var bruten och förde icke utrotningskrigets
brandfackla. Men trosnitet yttrade sig allt fortfarande
i grymma förföljelser och landsförvisningar; och blåkullafärderna
voro ett alltför rikt och omväxlande ämne
<a id="page-408" class="pagenum" title="408"></a>
för ungdomens berättelser, för att icke hela världen
skulle känna sig öfvertygad om tillvaron af den trollska
kvastkäppen och den underbara ugnsrakan. Det gick
så långt att vid hofvet berättades en dag för hoffröknarne<a class="fnote" href="#footnote-9" id="fnote-9">[9]</a>
– jag vill minnas att det skedde på 1740-talet
– hurusom en ryttare, som kom från Dalarne, berättat
att han under vägen känt stänk i ansiktet, ehuru solen
sken från en molnfri himmel, och då han sett upp varseblifvit
tvänne trollpackor, som velat skämta med honom.
Och den berättelsen troddes på hofvet som ett
naturfenomén.
</p>

<p>
Under denna tid hördes äfven berättelser om hur
skogsfrun förförde kolare och jägare, hurusom aflidne
gjorde besök hos de lefvande. Ja, själfva prästerne
gingo icke frie från upptuktelse af dessa osynliga väsen.
</p>

<p>
Mången visste likväl berätta om huru hin onde
måst gifva vika då han händelsevis råkat på någon
lärd man bland dem. Tjutande hade han då måst
pressa sig ut genom ett nålstyng i fönsterblyet, eller
tjänstgöra såsom selpinne till ett af hjulen för högvördige
prostens kärra då denne for till högmessan. En
predikan af en sådan man, hvilken genom sitt ords
underbara kraft kunnat få makt med den onde, troddes
såsom Guds ord äfven om gudsmannen i det dagliga
lifvet långt ifrån var någon helig man.
</p>

<p>
Under denna tid, då en nyhet från hufvudstaden
till Vestergötland kräfde lika många veckor, för att
komma till allmänhetens kunskap, som han nu kräfver
timmar, och då de få och litet spridda tidningarna
aldrig sysselsatte sig med politiska spörsmål, hade helt
naturligt en dundrande predikan af en ansedd präst
<a id="page-409" class="pagenum" title="409"></a>
större inflytande än en aldrig så väl skrifven »ledare»
i hufvudstadens politiska tidningar i våra dagar. Och
man bör icke tro att fältet, hvarpå deras predikningar
rörde sig var mindre. Nej, i stället för anvisa den
väg till lycka och sällhet, som det ålåg honom såsom
den heliga skrifts förkunnare fylde han esomoftast sitt
föredrag med politiskt gräl eller barnsliga spekulationer
i naturläran. Detta lika väl när fjerdedagspredikanten
profvade som då biskopen eller riksdagspredikanten
uppträdde på predikstolen. De högvördige fäderne
visste också, att vinna det mänskliga förnuftet
på känslans och den ögonblickliga hänförelsens väg;
och deras predikan var en häfstång, hvars verkan vår
samtid icke förstår att till fullo uppskatta.
</p>

<p>
Det föll därför ingen in att undra öfver att biskop
Juslenius, då hans tur att predika för rådet och ständerna
var inne upptog hela sin predikan med en redogörelse
för de fängslade generalernes brottslighet, samt
det straff, som desamma enligt Guds och Moses’ lag
gjort sig förtjänta af.
</p>

<p>
Ämnet var:
</p>

<p class="excerpt">
”<span class="fraktur">Ett från sin undergång som ur en brand i eldenom af Guds
milda hand uthulpet</span> Svea <span class="fraktur">land och folk</span>.”
</p>

<p>
Storkyrkan var full af folk ur alla samhällsklasser;
i synnerhet var bondeståndet talrikt samladt, då biskopen
hos detta stånd åtnjöt mycken ära på den grund
att det lyckats honom året förut, då drottningen skulle
begrafvas, att skaffa de fattigare herredagsmännen sorgkläder
af kronan. Detta och andra liknande drag hade
grundlagt en folkgunst, som tilltog i samma mån som
hans parti till följd af krigets olyckor miste allt flere
af sina tillhängare.
</p>

<p>
<a id="page-410" class="pagenum" title="410"></a>
Domen öfver generalerna var redan fäld i kommissionen
och hade nu hänskjutits till ständerna. Det
var alltså öfver ett ämne för dagen, kan man säga,
som han talade. Ehuru ingen vetat om det på för
hand var kyrkan, såsom nyss nämdes, proppfull, och
en hvar af de församlade lyssnade med djupaste andakt
till hans ord, hvilka i fördubblad styrka återljödo
från de höga hvalfven.
</p>

<p>
Långs midtelgången stodo flere af stadens förnämligare
borgare. Med förnumstig min vände de sina
skägglösa, röda anleten än mot predikstolen, än mot
grannen, för att uttrycka sitt tysta gillande. Därefter
knäppte de sina händer öfver guldknapparna på sina
spanska rör och försjönko åter i stilla begrundan.
Innanför i bänkarne suto deras husfruar lika andäktiga.
Men deras stickade bindmössor tycktes mera än något
annat utgöra föremål för den vaksamme kyrkväktarens
spejande ögon, när denne närmade sig med det osvikliga
väckelsemedlet, den syrenfärgade håfven med guldfransar;
ty icke sällan hände det att något hufvud bland
dem föll ner mot bröstet. Och det var ett inbringande
yrke att väcka synderskan.
</p>

<p>
»De saligas himmel», ljöd biskopens kärfva stämma,
»är en domsal, klädd med paradisets eviga blomster;
då de osaligas pinorum åter är en torr öken, ett evinnerligt
Sahara, där drakar, ormar och ödlor och all
afgrundens afföda har sitt tillhåll. Låtom oss därför,
mine käre åhörare, med trones säkra hakar, hålla oss
fast vid det goda. Låtom oss göra alla våra verk och
gärningar till den Högstes namn och ära, så att icke
vi, såsom desse fariséer och syndare göra, af köttsens
lusta låta narra oss af detta jordelifs falska fägring,
att därför utbyta den eviga fröjden där ofvan molnen,
<a id="page-411" class="pagenum" title="411"></a>
där zittror och cymbaler ljuda, där Guds englar sväfva
i salig ringdans.»
</p>

<p>
»Men hur har icke denne öfverdådige härhöfvidsmannen
Buddenbrock i stället handlat? Detta varder
den nästa frågan. Har han icke låtit våra söners och
fränders blod gagnlöst flyta i sanden, endast för att
tillfredsställa sin egen jordiska lusta efter hämnd på
fruktade medtäflare? Jo, för visso! Liksom David offrade
Uria, hoc est, såsom en man, den där offrar en
gammal vän för sina syndiga begärelsers skull, så har
han sändt Wrangel i faran, ja mot själfva döden. Han
har icke en gång haft samma åhåga om denne sin vän
och medbroder, dess underhafvande folk och fästningen
Willmanstrand, som Josua hade om Gibeoa, hvilken,
då han fick bud om den fara, som hotade denne senare,
hvilken belägrades af mäktige fiender, notabene
kom hasteliga uppå dem, nämligen fienderne. Ty drog
han, mine käre bröder, hela natten från Gilgal, där
han och hela Israel hade sitt läger, belastande alltså
icke sina knän med tältstänger och många dagars matbärande.
Ty, notabene, han bekymrade sig föga om
den myckna tross och bagagiet. Han brukade i stället,
som det nu skulle kallas, en marche forcée.»
</p>

<p>
»Efter som denne mannen alltså» fortfor biskopen
i det han höjde rösten, »ehuru han, som Ephraim af
Jephta, som ses af Domareboken, vardt af sin vän och
medbroder Wrangel ofta påkallad och ändock icke
halp honom ur fiendens hand, utan höll sig mycket afskild
från honom liksom Debora sjunger i Domareboken
och undsatte honom intet utan vardt skyldig till
deras blod, som i striden föllo, och till deras elände,
som fångne vordo eller sjuke och jämmerligen medfarne
blefvo af den grymme fienden; ty är det, som
<a id="page-412" class="pagenum" title="412"></a>
också klarligen kan skönjas af brefvet till de Thessaloniker,
första kapitlet sjette versen, rättvist för Gudi
att gifva honom bedröfvelse igen, som oss bedröfvat.
Må vi därför icke längre fylla vår själ med klenmodiga
tankar utan säga till denne höfvidsman med Josua:
efter du hafver plågat oss, så må vi nu, då vi makten
hafva i våra händer, också straffa dig efter Guds och
Moses’ lag och må sedan Herren plåga dig till den
yttersta domsens dag!»
</p>

<p>
Biskopens sträfva, hårda stämma ljöd med nästan
öfvermänsklig styrka. I den djupa tystnaden återgåfvos
orden af ekot från hvalfven med hemsk noggrannhet.
Likt svar från en högre värld, kommo de ner
öfver församlingens blottade hufvuden. De lyssnande
herredagsmännen funno sig liksom utkorade af högre
makter att sitta till doms öfver den olycklige härföraren
och på honom utkräfva Guds straff. Ingen af
dem tänkte därför på att visa medlidande mot den
unga, svartklädda dam, hvilken i öfvermått af smärta
lutade sig ned i bänken vid ändan af midtelgången?
Hvad kände väl de femhundrades hjärtan, som klappade
af idel tillförsikt och öfvermod, af det femhundradeförstas
kval? Ordningens stränge öfvervakare,
mannen med det stela, skrynkliga anletet och den högviktiga
minen, som såg hennes djupa rörelse och lade
hennes florsslöja, som fallit ut på gången, innanför
skranket, var troligtvis den ende som närmare gaf akt
på henne.
</p>

<p>
Stackars Ulrika! Det var ej länge sedan det ej
fanns en ung fänrik i staden, som icke velat böja sig
ända ned till jorden för att få kasta en blick under
förhänget kring din phaëton. Du dansade bland de
främste i kungasalen. Man undrade öfver din friska
<a id="page-413" class="pagenum" title="413"></a>
fägring och man beundrade din sköna hy, ännu mera
förhöjd genom det lätta sminket. Skaldens ingifvelse
vardt glödande vid åsynen af den förtjusande lilla
mouche, som du bar i munvrån, hvilken ständigt tycktes
pladdra för de kurtiserande kavaljerernes öron sitt
på en gång hänryckande och skälmaktiga »baisse moi!»
Du var det värdigaste talämne för hofvets kvickaste
bussar. En blick af dig på couren var mera eftersökt
än majestätets. – Och nu, hur föraktfullt såg icke den
stele kyrkväktaren med de för stora kalfskinnshandskarne
och de omodärna skorosetterna på dig, liksom
om du skulle hafva varit ett af de hemska odjur, hvilka
biskopen nämnde i sin predikan. Med hvilken öfverlägsen,
liknöjd min betraktade icke den rödnäsige borgaren,
uppblåst i den snusbruna, utspända rocken, det
nystärkta kråset och den yfviga peruken, dina sorgsna
anletsdrag. Men nu var du också en förrädares dotter,
hvilken Guds egen lag bjöd att man borde stöta från
sig; ty hämden skulle gå ut öfver alla hans afkomlingar
intill tredje och fjerde led.
</p>

<p>
Den sista tiden hade medfört många hårda pröfningar
för Ulrika. Hennes broder hade mycket ansträngt
sig för att genom de vänner han egde bland
officerarne värfva anhängare inom kommissionen för
fadrens sak. Men Lagercrantz och de andre af motpartiet
hade på en källare i närheten druckit blygseln
af sig innan de trädde upp i kommissionen. När de
funno att öfvervikten lutade åt motpartens sida, skreko
de öfverljudt på mutor och att man hvarken hos samtid
eller eftervärld kunde hafva någon ursäkt om »förrädarne»
släpptes löse – och efter ett stormigt uppträdde
blef generalen med ringa pluralitet dömd från
lif, ära och gods.
</p>

<p>
<a id="page-414" class="pagenum" title="414"></a>
Alla de penningesummor som friherrinnan fått från
Holland för att värfva anhängare med bland bönder
och borgare hade offrats förgäfves.
</p>

<p>
Det hade också varit med hjärtat uppfyldt af bittra,
tärande tankar, som Ulrika denna dag gått till kyrkan.
Hon hade äfven sin egen sorg att söka tröst för.
</p>

<p>
Man hade visserligen på sistone trott att Svenske
återkommit ur fångenskapen. Men hvarför uppsökte han
henne icke? Kunde det vara sannt, hvad ryktet hviskat
om, att han i hemlighet sökte vinna en annans hand?
Dessa frågor hade hon aldrig haft mod att närmare
ingå på.
</p>

<p>
När orgeln utsände sina rena, fulla harmonier och
psalmen uppstämdes från den samlade menigheten,
hade hon känt sin själ lyft, sina kval mildrade. Det
hade liksom kommit glimtar om hopp om kommande
bättre dagar. Ljufva minnen hade, klara och vänliga,
hade dykt upp för hennes inre öga. Hon såg grönskande
stränder och en blå, lätt krusad vattenyta, infattad
i en nordisk sommarnatts fridfulla stillhet och
dessa bilder hade fyllt hennes hjärta med ljuft vemod.
</p>

<p>
Men så hade orgelns toner tystnat, och därpå hade
följt predikantens ord. De hade handlat, icke om frid, om
försoning, om människors lycka och sällhet, utan endast
om hämnd om makt om ärelystnad. Ja, till slut hade
de nedkallat dödsdomen öfver hennes olycklige far, lika
hjärtlöst som om talet rört en ogärningsman eller röfvare.
</p>

<p>
Predikan var slut. Den entoniga, mäktigt gripande
psalmen genljöd från hvalfven. Brusande orgeltoner
strömmade ut öfver kyrkogårdens löfviga lönnar
och doftande häggar, som vajade af och an för vinden.
Åhörarne började lämna kyrkan. Man kunde se på
deras tvärsäkra miner att predikan uppbyggt dem. Då
<a id="page-415" class="pagenum" title="415"></a>
och då stannade några och bildade en grupp kring en
herredagsman, sysslande ifrigt med sina snusdosor under
det de slogo ihop sina kloka hufvuden, när han
med några lämpliga och ofelbara kraftord ytterligare
utlade prästens tal.
</p>

<p>
Mellan dessa hviskande grupper hade Ulrika sin
väg ned åt den trånga gränden söder om kyrkan.
Låga kojor, hvilkas gräsvuxna tak ofta började strax
ofvan gatan, bildade den stadsdel som vid denna tid
sträckte sig ned från Clara kyrka mot Röda bodarne.
Hon drog floret tätare för anletet och påskyndade
sina steg.
</p>

<p>
Det var med en mer än vanligt butter min, som
Stina, öppnade porten för henne.
</p>

<p>
»Nej, allt sedan detta olyckliga kriget började har
nådig fröken icke varit frisk en enda dag», svarade
Stina med en skakning på hufvudet på hennes fråga
hur tant Beata mådde. »Nu har hon då ändtligen fått
en liten slummer på förmiddagen ...»
</p>

<p>
»Det kunde dock icke gå bättre», fortsatte hon,
då Ulrika satte sig strax innanför dörren utan att svara.
»Vår Herre visar ock sin vrede mot det syndiga folket.
Och hvilket lefverne ha de icke hållit här ...
Dagen före stora böndagen i fjor voro flere af herrarne
på Castenhofs storkällare och prästen kunde knappt
hålla bönen. På själfva böndagen kom kongl. lifregimentet
marscherande genom gatorna med skrällande
trumpeter och vapenbrak under det allt folket var i
kyrkan ... För att nu inte tala om fröknarna här midt
emot som hålla sina böndagar med menuett och kontradans
och många traktamenten till långt fram på nätterna ...
Men Stina står här och pratar. Om fröken
tar’ af sig saloppen och ser en liten stund på mina
<a id="page-416" class="pagenum" title="416"></a>
blommor, vaknar nog gamla fröken så att vi kunna få
tala vid vårt rara främmande.»
</p>

<p>
»Tack för hennes välmening, men det är nära
middagen ... och de vänta hemma.»
</p>

<p>
»Då få de väl blifva lugna igen. När jag var
härom året i Jakob, morgonen efter den stora eldsvådan,
var gamla fröken så fasligt orolig för att det
dröjde så sent på natten innan jag kom hem ... Men
ser då inte fröken hvilka vackra blommor vi ha: Hyacinter,
tulpaner och narcisser. När de blomma är det
riktigt, som vore man i en örtagård ... Unge baronen
kommer väl, kan jag tro och hämtar nådig fröken?»
</p>

<p>
»Min bror lofvade det», sade Ulrika i det hon
böjde blombladen åt sidan och såg ut på gatan. »Men
han glömmer väl som vanligt bort det.»
</p>

<p>
Stina varnade henne nu för att sträcka sig för
långt ut genom fönstret.
</p>

<p>
»Icke därför», sade hon, »att det var så synnerligen
högt till gatan och så lätt att ramla ut med styfkjortlar
och tross; men det ginge så många hofbussar
förbi, denna tiden på dygnet, och man kunde få svårt
att hindra sådant folk att stiga in om man hängde ut
en så vacker skylt.»
</p>

<p>
Under det Stina gjorde dessa betraktelser, makade
hon blomsterkrukorna åt sidan, liksom ville hon själf
på närmare håll undersöka faran, då hon tyckte sig
höra att någon rörde sig bakom henne. Och hvad
såg hon? Strax innanför dörren, endast på ett par stegs
afstånd stod en ung man, hvars anletsdrag voro precist
som fänrik Svenskes. Hur i all världen hade han
kommit in? Kunde det vara en gengångare? Men någon
militär var det ej; snarare kunde man hålla honom för
en sjöman, klädd som han var i vida holländarebyxor,
<a id="page-417" class="pagenum" title="417"></a>
och slokig hatt. Nu erinrade hon sig att det var ackurat
samma dräkt som spöket hos gamle grefvens Anna
haft i förra veckan och hvilket till lön för hennes vänlighet
nästan kramat henne till döds.
</p>

<p>
Den främmande smålog åt Stinas förvirring i det
han tecknade åt henne att vara tyst. Som detta öfverensstämde
med hennes åsikter om spökens vanor, för
att hon icke blindt skulle efterkomma det, skyndade
hon med en viss lättnad om hjärtat, flux på dörren för
att förskansa sig bakom den stängda köksdörren.
</p>

<p>
»Jag kan hälsa kusin från andevärlden», hviskade
Svenske i nästa ögonblick, sedan han smugit sig fram
på tå så tyst han kunde, i det han lutade sig ned
öfver Ulrika.
</p>

<p>
Hon spratt upp som träffad af blixten och vände
sig förvånad mot honom. Hjärtat bultade så att hon
var nära att falla.
</p>

<p>
Så stodo de en lång stund tysta och sågo hvarandra
i ögonen.
</p>

<p>
Då de en stund senare sutto vid fönstret inbegripna
i ett intresseradt samtal rörde detta högmålsprocessen.
De hade icke tid att tänka för sin egen
sak; allt inom dem rörde sig kring samma punkt: hur
de skulle kunna rädda Ulrikas far.
</p>

<p>
»Vår Herre kan ej vara så grym och obarmhärtig»,
sade Ulrika. »Min gamle, gode far! ...»
</p>

<p>
Tårarna kommo henne i ögonen vid tanken på
faderns olycka.
</p>

<p>
»Gråt icke, kära ... I pröfningen låter han oss se
sin allsmäktiga hjälp.»
</p>

<p>
»När en sjukling dör, anstränga sig alla», återtog
hon tankfullt, »att hjälpa. I sin förtviflan beskärmar
man sig öfver att människan icke har makt att
<a id="page-418" class="pagenum" title="418"></a>
undandraga någon från döden. Och nu sätter hon en
ära i att förstöra hvad hon icke kan hela?»
</p>

<p>
»Det skall icke ske», sade Svenske i bestämd ton.
</p>

<p>
»Har du hört din morbror? ... Han predikade i
dag.»
</p>

<p>
»Han har förskjutit mig ... För öfrigt vet ingen
af att jag finns i staden. Icke en gång din far.»
</p>

<p>
»Det fanns i hela hans långa oration intet tröstande
ord», återtog Ulrika liksom för sig själf. »Evigt
mörker, ett outsägligt pinorum skulle innesluta honom
efter döden ... Tänk om det verkligen blefve ett sådant
slut på detta lifvet?» – afbröt hon sig plötsligt,
i det hon såg forskande på Svenske. »Tänk om min
far icke skulle kunna höra oss när vi sörja honom?»
</p>

<p>
»Du yrar! Du mår icke väl?»
</p>

<p>
Ulrikas tårglänsande ögon logo mot honom, då
hon svarade:
</p>

<p>
»Jo, bättre än någonsin, mitt hjärta! ... Men jag
ryste till, när jag kom att tänka på ett samtal mellan
hofjunkaren och prosten Sinius.»
</p>

<p>
»Den ifriga mössan umgås väl inte hos dina föräldrar?»
frågade Svenske förvånad.
</p>

<p>
»Han och Meijersdorff ha varit de ende af våra
forna bekanta, som besökt oss under vårt förnedringstillstånd,
och vi ha icke råd att längre skilja på de få
vännerna efter vår forna partiståndpunkt.»
</p>

<p>
»Hur många tusen daler har prosten användt? ...»
</p>

<p>
»Tyst, käre, skall du i stället få höra hvad hofjunkaren
svarade på den fråga jag nyss gjorde. Först
började han diskutera länge och väl med prosten om
hvad lifvet var. Den enskildes lif, påstod han, var
för mänskligheten endast som sandkornet för jordklotet.
Då ingen förstod hvad han menade, förklarade han,
<a id="page-419" class="pagenum" title="419"></a>
<span class="landscape"><img src="images/i419.jpg" alt="" /></span>
<a id="page-420" class="pagenum" title="420"></a>
att någon himmel, såsom prosten påstod skulle finnas
ofvan molnen, fanns icke. Allt som talades därom var
endast tom inbillning. Hvad skrifterna kallade himmelriket
var det lyckliga tillstånd, hvari vissa dödliga ...»
</p>

<p>
»Sådant prat ...»
</p>

<p>
»Nej, låt mig fortsätta! I Paris, påstår han, var
folket vida mer upplyst än att tro på något dytikt ...
Hvad tror kusin att t. ex. kärleken är? frågade han
mig. Inbillning, endast inbillning! Allt som vi känna
här i världen är endast en frukt af vår inbillning. Då
jag frågade honom hvad han trodde om lifvet efter
döden, skrattade han först på sitt vanliga försmädliga
sätt samt frågade därpå om jag trodde att blomman,
som jag bar på roben, hade något lif där hon nu satt;
ett ställe, som han skämtande kallade för sitt himmelrike,
eller om jag trodde att den stackars Cleo var
salig, hon som öfverkördes några dagar förut på gatan.
– Nej, min kusin, sade han skrattande, när det
blir slut en gång, då är det också slut ...»
</p>

<p>
»Det vore ju förfärligt, om det skulle vara så»,
tillfogade hon tankfullt, i det hon riktade sina blå ögon
mot Svenske.
</p>

<p>
»Så stolt och modig i forna dagar och nu en så
klenmodig och grubblande liten fröken! Tror du icke
att vår Herre tänker lika mycket på hvartenda ett
af Laformes små sandkorn? Men, apropos! Kommer
du ihåg vår egen stjärna?»
</p>

<p>
»Ack, andra tider ...»
</p>

<p>
»Andra tider? Jag förstår nog icke mycket af
hvad så vidt förfarna och lärda män som prosten
och hofjunkaren tala sinsemellan. Men ett minns jag,
som jag fick lära af min mor i min barndom. Hon
<a id="page-421" class="pagenum" title="421"></a>
tröstade sig alltid öfver sin fars bortgång med den
glada vissheten att de en gång, när tiden var inne,
skulle få återse hvarandra. Alla hennes sorger, alla
hennes pröfningar kunde icke rubba denna <em>hennes</em> tro;
– tänk på alla fattige, alla sjuke, alla nödställde skulle
de endast kommit till lifvet för att varda delaktiga af
denna världens sorger? – Nej, sådana tvifvel får ej
kusin Ulrika uttala högt ... och inga tårar ... De förstöra
endast det väna anletet ... Ma foi, de vackraste
ögon på denna sidan Östersjön ...»
</p>

<p>
»Baronen», återtog hon, leende åt hans beundran,
»tyckte att hofjunkaren hade rätt. Det kom sig af
människornas egen dumhet, tyckte han, att så många
underkastade sig stora sorger och lidanden. – När
ingenting fanns efter detta, sade han, vore det icke då
bättre att vara <em>ingenting</em> än att vara ett uselt och
eländigt kräk, som ingen brydde sig om och som endast
var till omak.»
</p>

<p>
»Ingenting? – Alltså skulle allt hvad vi tänkte
oss som kärast här på jorden, våra bästa, ädlaste tankar
endast komma från oss själfva och dö med oss?
– Och allt ondt och elakt som vi gjort, alla grymheter,
hvarpå vi rufvat, skulle vara för alltid jordade
med oss. – En maklig lära! Men ingen bra karl som
säger så. Meijersdorff är också en gynnare, som man
bör taga sig i akt för.»
</p>

<p>
»Min far sätter likväl mycket värde på honom ...
Som du vet, vill min mor att jag skall bli hans maka.»
</p>

<p>
»Och du? –»
</p>

<p>
»Hvem kan tänka på förlofning, då allt ser så
mörkt ut ...»
</p>

<p>
Detta undvikande svar jagade ett moln öfver
<a id="page-422" class="pagenum" title="422"></a>
Svenskes anlete. Han reste sig häftigt och såg en
stund förvånad på henne.
</p>

<p>
»<em>Han</em> som tror att denne hofjunkarens ord äro
sannare än Guds ord», utbrast han lifligt, »han som
tror att din fars ande skall dö med kroppen och att
hans mördare skulle varda fria från ett kommande lifs
efterräkningar, han som tror att lifvet endast är till
för att njuta och tillfredsställa egen lusta, han som fegt
undflydde striden, i stället för att slåss till det sista
för att åtminstone få stupa med ära, han skulle varda
din make ...?»
</p>

<p>
»Upphör, min vän. – Du förifrar dig. Kan du
väl ett ögonblick tro att <em>jag</em> skulle älska <em>honom</em>?»
</p>

<p>
»Men? ...»
</p>

<p>
»Hittills ha nog mina kära föräldrar velat det,
men baronen har blifvit så pockande på sista tiden
och i samma mån har min far blifvit försiktigare. Nu
har min far bestämdt lofvat mig att ingenting skall afgöras,
förrän slutlig dom blifvit fälld.»
</p>

<p>
»Då är ännu tid», sade Svenske lugnare, i det
han försiktigt såg sig omkring. – »Strussenfelt, Wrede
och din bror ha stämt möte med mig i afton på Lafonts
kaffehus. Om blott generalen vill, skall allt gå
bra.»
</p>

<p>
»Ack, min gamle, gode far», suckade Ulrika, i
det hon dystert skådade framför sig. »Ack, att ni
blott kunde lyckas!»
</p>

<p>
»Allt skall gå bra! – Men nu måste jag gå –.
En kyss? ... Den första?»
</p>

<p>
»Den andra!»
</p>

<p>
»Nej, nu <em>måste</em> du gå!»
</p>

<p>
»Har du råkat Liewen?»
</p>

<p>
»Kusin Liewen? ... Hvarför frågar du så? ...»
</p>

<p>
<a id="page-423" class="pagenum" title="423"></a>
»Jag blott frågade.»
</p>

<p>
»Fröken Liewen är ej i staden.»
</p>

<p>
Nu observerade han hennes leende min.
</p>

<p>
»Jaså, en krigslist», skrattade han, i det han lutade
sig öfver henne för att fullfölja nummerräkningen.
</p>

<p>
»Tant vaknar!» ropade hon med tillgjord förskräckelse,
i det hon drog sig hastigt tillbaka.
</p>

<p>
»Strunt! Stina stöter i morteln därute i köket, att
man kunde tro att det vore åskan. Tant går inte mera
upp ur sängen.»
</p>

<p>
»Tänk om någon skulle komma ... jag är så rädd.
– Nej, munsjör! Nu är det bestämdt slut. – Efter
förlofningen», sade hon, i det hon hastigt sköt bordet
mellan sig och honom. »Till dess, min junker, får ni
vänta.»
</p>

<p>
»Fy! att vilja narra mig på detta sätt!»
</p>

<p>
»Minns du eken vid Liljeholmen, när <em>du</em> narrade
<em>mig</em> att springa fram? ...»
</p>

<p>
Nu öppnades dörren till köket och Stina stack
varsamt in sitt hvita hufvud genom öppningen.
</p>

<p>
»Det är då visst och sant, att i dag är det riktigt
sjusofvaredagen för gamla fröken», sade hon med
ett godmodigt leende. »Hon tycks inte alls vilja bli
vaken, sen hon fick höra hvilka som voro här. Men
det var sant, unge baronen frågar där ute om icke fröken
vill gå nu; hon kan ju få komma igen i afton» sade han.
</p>

<p>
»Är Henrik redan här?»
</p>

<p>
»Åh, han har nog väntat en god timme, kan jag tro.»
</p>

<p>
»Nå, då får jag väl låta min fordran vara ogulden
än så länge», sade Svenske med resignerad min, i det
han lät Ulrika passera.
</p>

<p>
De kommo öfverens nu att Svenske skulle låta henne
få kunskap om befrielseplanerna, som voro i görningen.
<a id="page-424" class="pagenum" title="424"></a>
Själf måste han vara mycket försiktig, men
med Henrik såsom mellanhand vore det lätt nog.
Lyckades det dem att försätta generalen i frihet, hoppades
han att det icke längre skulle blifva svårt att
af hennes föräldrar vinna den gunst hon ej hade något
emot att med deras samtycke lämna.
</p>

<div class="centerpic end">
<img src="images/i424.jpg" alt="" /></div>

<div class="chapter">

<h2 class="chapter" id="chapter-0-21">
<a id="page-425" class="pagenum" title="425"></a>
<span class="centerpic"><img src="images/i425.jpg" alt="" /></span>
<br />XXI.
</h2>

</div>

<p class="first">
<span class="firstchar">S</span><span class="postfirstchar">enare</span> på aftonen gick Svenske med hastiga steg
öfver Järntorget. Då och då såg han sig om,
liksom han fruktat att någon skulle följa efter
honom.
</p>

<p>
Genom långstrimmiga moln silade månen ett sparsamt
skimmer öfver staden. Djup skymning rådde
därför i de trånga gränderna.
</p>

<p>
Svenske grubblade som vanligt på sin plan. Redan
under sin fångenskap hade han börjat fundera ut,
hur general Buddenbrock skulle räddas; ty från första
stund han hörde att generalen fängslats vardt han inom
sig öfvertygad att förföljarne ej skulle stanna, förrän
de tagit hans lif. I förstone hade han tänkt uppsöka
sin morbror, för att af honom få de upplysningar, som
voro nödvändiga. Men han insåg snart att detta vore
mindre klokt. Biskopens skarpsinne skulle snart utforskat
hvad han hade i sinnet. För öfrigt kunde det
vara mycket ovisst om icke hans morbror utan vidare
skulle visa bort honom.
</p>

<p>
<a id="page-426" class="pagenum" title="426"></a>
Af åldermannen Smedman hoppades han mer.
Denne hade många egenskaper, som gjorde honom till
ett utmärkt redskap vid utförandet af farliga politiska
företag, i synnerhet om han ej fick veta om dem för
mycket. Hos honom hade han ännu en del af sitt arf
innestående, och han var alldeles viss om att åldermannen,
för att få behålla pengarna för alltid, skulle
förmås att göra sin bod till säte för en hemlig klubb
af de argaste förrädare. Att arfvet gått med åldermannens
ägodelar all världenes väg visste han nämligen
ej, då han ännu icke hunnit uppsöka honom. Först
ville han nämligen råka sina kamrater från kriget,
hvilka, efter hvad han trodde sig veta, redan vidtagit
förberedelser till generalens flykt. –
</p>

<p>
Lafont’s kaffehus fick denna afton rymma många
gäster. Nyheten om dalkarlarnes uppror hade spridt
sig som en löpeld i hufvudstaden och utgjorde ett för
hvarje timme allt intressantare samtalsämne. Därtill
kom det myckna talet och oron om den s. k. »principalatsquæstionen».
Skulle riksdagsmännen vara något
annat än språkrör för den menighet, som de representerade,
eller ej? Detta var en fråga som i hög grad
upprörde hufvudstadens borgerskap. Bodgossen, som
ännu icke visste hvad burskapsexamen inför höglofliga
magistraten ville säga, skrek öfverljudt och knöt sin
röda näfve öfver disken, då någon af magnaterna Kjerman
eller Plomgren gick förbi boden, därför att de
satte sig öfver hvad deras principaler, borgerskapet
som valt dem, ville att de skulle göra och låta på
riksdagen.
</p>

<p>
Det var därför icke underligt om handtverksmästaren
eller krämaren under dessa dagar lämnade verkstaden
eller boden något tidigare på kvällen än vanligt
<a id="page-427" class="pagenum" title="427"></a>
och läto husmodern äta vattgröten ensam med gesällerna
eller bodgossarne. De kunde ju annars gå
miste om de färskaste nyheterna, hvilka hälst berättades
aftonvardsdags på källaren. Med liktänkande vänner
kunde de sedan vid vinstopet eller ölstånkan få
kannstöpa i den högre politiken ända till morgonväkten.
</p>

<p>
Om dessa tvänne frågor, som stodo främst på dagordningen,
endast i förbigående vidrördes af de gäster,
som denna afton voro samlade hos mäster Lafont, kom
sig detta må hända däraf att de redan så i grund
lyckats nedsvärta de hedervärda riksdagsmännen af
borgerskapet, att mäster Lafont’s svarta peruk, som
höjde sig bakom disken, med skäl kunnat göra anspråk
på kråsets hvithet i jämförelse med deras själar, sådana
de utgått ur den föregående skärselden.
</p>

<p>
Mäster Lafont hade samma dag fått hem, med
den första spaniefararen för året, en pipa »bittert och
spanskt». Medan han med nöjd min hyfsade de rykande
talgljusen på disken, underlät han icke att omtala
detta för sina stamkunder, och det kan ju hända
att äfven häri låg en orsak till att samtalet var mera
fredligt.
</p>

<p>
Nere vid dörren stod Bisot och skämtade med
skänkflickan, medan hon sköljde tennmuggarna i den
stora tvättbaljan, under det att han då och då kastade
en orolig blick mot dörren. Nu hördes hastiga steg
i porten och en ung, bleklagd man, i sprättig dräkt
och nystärkt halskrage inträdde.
</p>

<p>
»Nå, Bertilsson, de komma ju alla hit i afton?»
hviskade Bisot åt den inträdande, i det han drog honom
bort i en fönstersmyg.
</p>

<p>
»Så säkert, min herre, att jag redan sagt till åt
patrullen.»
</p>

<p>
<a id="page-428" class="pagenum" title="428"></a>
»Som nog kommer för sent.»
</p>

<p>
»Nej! Jag tog den hit och den väntar nu i huset
bredvid ... Men äro inga här ännu?»
</p>

<p>
»Blott två.»
</p>

<p>
»Man kunde börja med dem?»
</p>

<p>
»Utan nytta, den värste är icke här ännu.»
</p>

<p>
»Är ni säker på borgarena, att de ej skola taga
parti för dem?»
</p>

<p>
»Bah ... Har ingen fara. – Den höglofliga förräderikommissionen?»
</p>

<p>
»Klockan tio skall han vara samlad.»
</p>

<p>
»Och min andel?»
</p>

<p>
»Min herres andel?»
</p>

<p>
»Ja, min andel?»
</p>

<p>
»Förstår icke!»
</p>

<p>
»Mina tusen plåtar?»
</p>

<p>
»De tusen plåtarna? ... De äro ju för länge sedan
lämnade åt er?»
</p>

<p>
»Lämnade? ... När då, min betydande man?»
</p>

<p>
»Jag hade en liten fordran sedan gammalt, då jag
hette Bertil bodgosse. Det var, om jag minnes rätt,
nära tvåtusen plåtar?»
</p>

<p>
»Jaså, gunstig’ junker» – sade Bisot, i det hans
smilande anlete öfverfors af en liflig rodnad, »det var
alltså ugglor i den mossen! För sista gången, vill ni
godvilligt lämna mig penningarna?»
</p>

<p>
»Litet tystare, min herre, om ni behagar.»
</p>

<p>
»Mina pengar? ...»
</p>

<p>
»I morgon få vi talas vid, till dess kan ni vara
lugn!»
</p>

<p>
»Nå, må den onde ta er», skrek Bisot, som icke
längre tycktes märka de öfriga gästernas närvaro, »jag
må bli en ... om jag icke ...»
</p>

<p>
<a id="page-429" class="pagenum" title="429"></a>
Slutet af meningen kunde icke uppfattas för det
sorl, som i det samma uppstod vid bordet.
</p>

<p>
»Nej, stopp och belägg, go’ vänner» ropade mäster
Flåberg. »Intet gräl mellan er, spottfolingar! Kom
hit i stället och släck törsten.»
</p>

<p>
»Tala om mäster Bérand», fortfor han därefter,
såsom ingenting händt, i det han vände sig till de öfrige
bordskamraterne och makade Bisot och hans motpart
till bordet, »tala om den där munsjören på tre
kronor!»
</p>

<p>
»Nej, tacka vet jag mitt malaga sekt», inföll Lafont
med öfverlägsen min.
</p>

<p>
»Nånå, mäster Storordig», svarade mäster Flåberg,
med trygg min, i det han pustade ut ett rökmoln, »liten
kan ock bli stor. Inte var det just så många år sen häller,»
tillade han, förtroligt klappande Lafont på axeln, »då
den här välaktade munsjören själf åt sin vattgröt med
en smula ister uti på odukadt bord och vid skenet af
en tunn talgdank; och då han ej hade flere kunder än
att de väl kunnat sämjas tillsamman i en af de här
stora tennmuggarna.»
</p>

<p>
»Sacre bleu! Hvad den tiden vidkommer», svarade
mäster Lafont uppbrusande, i det han ställde sig
vid disken och skrefvade med sina korta ben framför
den siste talaren, »så rör den icke en sådan snushane
för ett runstycke, en gång. Förstår han det? ... Ingen
ska’ kunna säga att han icke fått hvad han ska’ ha
hos mig ... för här är ingen krämarbod, där man kan
ha dubbla alnmått ... Och inte är det häller värdt att
komma hit och lysa med kvickheter.»
</p>

<p>
»Det ska mäster säga, som lyser själf, som en
palt i en hornlykta.»
</p>

<p>
»Tyst källarmåns», inföll slaktaren med sin hesa basröst,
<a id="page-430" class="pagenum" title="430"></a>
»för annars kunde mäster Flåberg, vid lermuggar
och ölkrus, klappa skinnpälsen tunn på honom.»
</p>

<p>
»Tacka vet jag skinnpäls- och porsölstiden!»
</p>

<p>
»Tyst med ditt käbbel, fader Lafont!»
</p>

<p>
Dessa rop öfverröstade slaktarens krigsförklaring.
</p>

<p>
»Hårdt mot hårdt förlikas blott svårt», pustade
mäster Flåberg, då det ändtligen blifvit tyst. »Min
herre var måttligt kavat», återtog han, i det han vände
sig till den unge krämaren, som nyss varit i delo
med Bisot, »minns då gamle Smedman var sin egen
och min gunstig herre fick smaka hans spanska
rör ... Knappt torr bakom öronen och vill lära folk
dricka vin! ... Än en mugg! En hel så, hör hon, lilla
näspärla! – Inte af de nya fingerborgarna, hör hon,
för fan må ta dem och all den här souveräniteten! ...
Skål, bror Bisot! Sen min betydande herre kom under
mitt ringa tak, har allt gått galant – puh!»
</p>

<p>
»Inte illa ment, fader ålderman» – passade krämaren
på tillfället att falla in. – »Inte ämnadt att fader
ålderman skulle ta humör.»
</p>

<p>
»Hvem för böfveln tror han tar humör öfver en
nykterhetsdansares pip.»
</p>

<p>
»Nå, nå, jag sa’ endast att det icke var illa ment.»
</p>

<p>
»Menar sig förstås som de andre, så att det inte
blir någon mening alls.»
</p>

<p>
»Skulle vara en ogemen ära för mig att få dricka
ett stop rhenskt med fader ålderman.»
</p>

<p>
»Nå, så likar det sig då till något bättre. Men
må fan, hör han än en gång, ta alla styfvermått och
souveräniteten med ... Förrädarne kunna också göra
sällskap, fast Gud ska’ veta, att när de äro borta kommer
nog något annat satty i stället. – Kom nu, bror
Bisot, skola vi känna på hvad gossen har att bjuda
<a id="page-431" class="pagenum" title="431"></a>
på ... Se så! Kom hit också mäster själf och stå inte
längre och bliga där bakom disken.»
</p>

<p>
Medan mäster Lafont öfvertalades att slå sig ned
vid bordet, hade två unge adelsmän inkommit. De
sände ett hastigt ögonkast öfver rummet. Längst ner
vid dörren suto någre af deras likar, som hittills i tysthet
tömt sina ölmuggar. De slogo sig ner på den lediga
bänken bredvid utan att efter vanligheten ropa
på vin.
</p>

<p>
Ingen af de öfrige gästerne fäste till en början
någon större uppmärksamhet vid dem. Endast krämaren
kastade då och då en förstulen blick ner åt
dörren, för att därefter med orolig min vända sig mot
den pickande väggklockan strax bredvid i hörnet. För
att döma af skänkflickans mörkbruna, oroliga ögon
måste äfven dessa på något sätt ha att skaffa med
de unga, välväxta männen.
</p>

<p>
»Nå, hvad nytt i staden?» frågade Buddenbrock
de som sist trädt in, i det han makade rum åt dem
vid bordet.
</p>

<p>
»Just ingenting», svarade den yngre af dem. »Men
se där ha vi rymmaren», afbröt han sig, i det han tog
Svenske i hand.
</p>

<p>
»Hur gick det då?» hviskade de andre ifrigt.
</p>

<p>
»Festina lente, mes amis ... jag måste först ta den
här gamle vännen i hand.»
</p>

<p>
»När Cronhjort är vid det kuraget, får man intet
ord af honom.»
</p>

<p>
»Hur det gick, frågar ni? Dåligt, ma foi.»
</p>

<p>
»Det var först i går», återtog han i lägre ton,
»som jag fick tillstånd att söka min gamle chef. – Ni
kan ej tro hur affallen han är ... Han var mycket
<a id="page-432" class="pagenum" title="432"></a>
nedslagen öfver papperen, som Meijersdorff ännu icke
lämnat tillbaka.»
</p>

<p>
»Detta kunde man väl förstå.»
</p>

<p>
»Nu påstår den gamle räfven Wrangel att hans
instruktion aldrig funnits till.»
</p>

<p>
»På den vägen kommer man inte långt», inföll
Svenske.
</p>

<p>
»Hvilken annan väg står oss då till buds, mon
frère?» frågade en af de andra unga männen i sarkastisk
ton.
</p>

<p>
»Kan icke prompt säga det nu på stunden, men
tror som jag alltid sagt att flykten är enda räddningen
... Men det måste ske snart.»
</p>

<p>
»Cronhjort torde dock icke häller ha så orätt», inföll
kapten Buddenbrock, »ty så framt den ringaste
gnista af rättvisa finnes i detta landet, kan min far
icke ådömas något straff.»
</p>

<p>
»Ja, <em>om</em> det funnes rättvisa, mon frère», återtog
Svenske, »men hvar rättvisan håller hus veta vi alla.
Alltså fasthänger jag vid min mening.»
</p>

<p>
»Min far vet sig själf alldeles oskyldig och vill
därför icke söka sig någon olaglig befrielse, utan bidar
hällre det öde, som Gud honom beskär.»
</p>

<p>
»Och du skulle tro på utgången af en votering?»
frågade Svenske med ett sakta hånskratt. »Hur gick
det i kommissionen?»
</p>

<p>
»Där var det en annan sak ... Lagercrantz hade
där en afgjord öfvervikt.»
</p>

<p>
»Har han det ej i plenum? – Nej min vän, förr
än din far är utom Sveriges gräns är han icke trygg.»
</p>

<p>
»Strussenfelt nämnde nyss något om prosten Sinius?»
inföll Cronhjort. »Han hade ju lofvat att värfva
röster inom stånden?»
</p>

<p>
<a id="page-433" class="pagenum" title="433"></a>
»Sämre man kan man icke råka på», sade Svenske
föraktligt. »Så länge allt går bra är han nog nitisk,
men vid första motgången är det slut med <em>hans</em>
ifver.»
</p>

<p>
»Han säger själf», skrattade Buddenbrock, »att
han offrades af modern under födslopinan åt det heliga
äkta ståndet. Det är dock svårt att tänka sig något
offer, när man ser hans välfödda lekamen.»
</p>

<p>
»Hur som hälst, mina vänner», återtog Svenske,
när skrattet som följde på detta infall tystnat, »på honom
kan man ej lita.»
</p>

<p>
»Däri har Svenske nog rätt», sade Buddenbrock.
»Han tog 5,000 plåtar af min mor, för att verka vid
voteringen i kommissionen. I stället arbetar han nu
allt hvad han förmår i motsatt riktning, genom hviskningar
och stort effronterie, sägande sig vilja använda
penningarna för egendomens conservation åt enkan.»
</p>

<p>
»Den lymmeln!»
</p>

<p>
»A propos penningar», inföll Strussenfelt, »hvarifrån
kunna vi räkna på sådana?»
</p>

<p>
»Alla våra tillgångar äro uttömda», sade Cronhjort.
</p>

<p>
»Den saken skall jag nog draga försorg om», sade
Svenske. »Jag har några tusen plåtar innestående hos
en gammal vän, ålderman Smedman, och den summan
torde vara mer än tillräckligt ... Äro vi blott ense om
det öfriga?»
</p>

<p>
»Charmant», utropade de andre med en mun.
</p>

<p>
»Men din ålderman har ju slagit vantarna i bordet»,
sade Cronhjort med frågande min.
</p>

<p>
»Gjort konkurs?» utbrast Svenske och for upp.
</p>

<p>
»Ja, för tusan, känner du inte det? ... Han blef
fast för den engelska underhandlingen och fick böta
med hvad han hade. Din morbror gick fri den gången,
<a id="page-434" class="pagenum" title="434"></a>
fast han inte var långt borta från att komma i
fällan.»
</p>

<p>
»Så blir det väl alltid någon råd», sade Svenske
beslutsamt. – »Låtom oss blott fördela rolerna mellan
oss.»
</p>

<p>
»Rätt så, mon frère, och vid det heliga sjutalet,
som fullkomnar allt, skola vi blindt lyda vår store
guldmakare.»
</p>

<p>
»Jakten har jag styrt om», sade Strussenfelt.
</p>

<p>
»Är kaptenen pålitlig?»
</p>

<p>
»Ser ut att vara en präktig karl. Kommer han
blott utom Vaxholms tullbom, säger han, kan man
vara trygg för att han skall ta sig fram vore det än
till Amerika.»
</p>

<p>
»Om han blott finner rakaste vägen till Holland,
finge man vara belåten», inföll Cronhjort.
</p>

<p>
»Konsten är först att få generalen ur huset», sade
Svenske.
</p>

<p>
»Och ut på fartyget?» frågade Buddenbrock.
</p>

<p>
»Därmed är ingen fara», svarade Strussenfelt.
»Under skeppsbryggan vid Kjermans hus vaktar dag
och natt en af kaptenens säkraste karlar i en slup.
På första vink är han färdig att ro ut till Vaxholmsskären.»
</p>

<p>
»Henrik bör så fort som möjligt underrätta sin
far», sade Cronhjort. »Bäst vore om han redan i morgon
afton kunde följa oss.»
</p>

<p>
»Men på hvad sätt?»
</p>

<p>
»Det blir alltid någon råd. – Vi ha åtta dagar
kvar. – Misslyckas det en gång måste det lyckas en
annan.»
</p>

<p>
»Än pass?»
</p>

<p>
»Än pass?»
</p>

<p>
<a id="page-435" class="pagenum" title="435"></a>
»Strussenfelt har tagit ut två: ett åt honom och
ett åt Henrik.»
</p>

<p>
»Men är det riktigt klokt», återtog Strussenfelt,
vändande sig till Henrik, »att underrätta din familj?
Mig synes att man borde vänta därmed tills allt vore
öfver.»
</p>

<p>
»Strussenfelt har rätt», inföll Svenske. »Man måste
öfverenskomma om något tecken.»
</p>

<p>
»Alla öfverenskommelser fördröja saken.»
</p>

<p>
»Tecknet kan vara mycket enkelt.»
</p>

<p>
»Säg något.»
</p>

<p>
»Om man skaffar sig tillträde till huset midt emot»,
sade nu Buddenbrock hviskande, »och hänger ut en
näsduk genom ett af fönsterna.»
</p>

<p>
»Så att vakten genast skulle känna sig uppfordrad
att undersöka huset ... Nej, det behöfves ej annat
tecken än ett för ja och ett för nej. – <em>Ja</em>, om det
kommer att ske samma dag, <em>nej</em> i motsatt fall. Om
någon ginge förbi och hälsade uppåt fönsterna kunde
ju detta betyda ja, såge han däremot ner i gatan kunde
det betyda nej.»
</p>

<p>
Buddenbrock inföll tankfullt: »Men då måste någon
observera gatan hela dagen.»
</p>

<p>
»Hvarför det? ... Ett försök att rädda din far
kan naturligtvis icke ske annat än nattetid. – Låtom
oss därför bestämma tiden till mellan sju och åtta på
aftonen.»
</p>

<p>
»Hvad han lider, denne stackars Celadon!» inföll
Strussenfelt leende. »Det blir löjligt nog att se hur
han accortiserar din syster genom fönstret.»
</p>

<p>
»Det är nog bättre om det är jag som håller utkiken»,
sade Buddenbrock allvarsamt. »Jag kan sedan
lägga ett bref under marmorskifvan på Ulrikas byrå.
<a id="page-436" class="pagenum" title="436"></a>
– Hon har lättare att vinna tillträde till min far än
jag.»
</p>

<p>
»Omvägar», sade Svenske kort. »Om någon af
de många kuggarna skulle falla bort, vore ju allt förfeladt.
Det är ju nog om <em>du</em> ser mig. – Fruntimren
böra icke veta något i förtid.»
</p>

<p>
»Alltså anser ni bäst», sade Buddenbrock i det
han sänkte sin stämma till en hviskning, »att tecknet,
som utmärker att under nattens lopp räddningsförsöket
kommer att företagas, bör afgifvas på det sätt Svenske
föreslagit och att det sedan af mig i lämplig tid uttydes
för min far.»
</p>

<p>
»Ja.» –
</p>

<p>
Gästerna vid det stora bordet vordo nu så högljudda
att samtalet mellan de unge männen afstannade
för ett ögonblick. Krämaren hade nämligen varit nog
oförsiktig att antyda på de dåliga tiderna, som kommit
flere borgare att gå omkull; samt att de som voro
kvar just ingenting betydde.
</p>

<p>
»Börs och kontor» skrek Flåberg, som inte tyckte
om dylika anspelningar. »Ha vi någonsin ägt make
till Grill, Kjerman, Lefebure, Plomgren och Wittfot?
Det är sådana köpmän att vi kunna vara Gudi tacknämlige
som sändt oss dem i vår svåra hemsökelse.
Grills minne dör aldrig, go’ vänner, Lefebures ärliga
hjärta och Wittfots hjälpsamhet skall prisas af sinom
tusende ... Men hvad hjälper att tala till sådana här
vildhjärnor om utmärkte män ...»
</p>

<p>
»Nu tycker jag dock att min ärade vän går för
långt», sade en af de andre afbrytande. »Vi må icke
sysselsätta våra sinnen med småsaker i dessa allvarsamma
tider ... Se dit i stället go’ vänner; titta på de
där unga männen nere vid dörren», tillade han, i det
<a id="page-437" class="pagenum" title="437"></a>
han sneglade på Svenske och hans vänner. »Där sitta
<em>förrädarne</em>.»
</p>

<p>
De sista orden yttrades med höjd röst. Inom ett
ögonblick voro Svenske och hans kamrater föremål för
de öfriga gästernas blickar. Men de låtsade som de
ej märkte det. Först när den som utpekat dem reste
sig upp från bordet stego de äfven upp och satte på
sig hattarna.
</p>

<p>
Mäster Lafont hade genast vid först misstänkt
tecken skyndat bakom disken, hvarifrån han nu skrek
af alla krafter att man skulle sända bud efter vakten,
medan borgarena slöto sig samman om sin unge kamrat,
för att, väpnade med ölkrus, vedträn och andra
lämpliga tillhyggen, kunna hjälpa honom mot de unga
adelsmännen, om desse skulle göra min af att gå till
anfall.
</p>

<p>
Men desse höllo sig strängt på defensiven. Det
var tydligen deras afsikt att med så litet bråk som
möjligt komma ut i det fria.
</p>

<p>
»Låt oss skiljas i fred, go’ vänner», sade Svenske,
i det han närmade sig den sprättige krämaren, som
med sitt prat ställt till osämjan. »Ni vet hvad det
kostar att ofreda en adelsman under riksdagen.»
</p>

<p>
»Förrädare får man gripa om det ock vore midt
i kungliga rådet», sade den tilltalade i hånfull ton.
</p>

<p>
»Hvem säger då att vi äro förrädare?»
</p>

<p>
»Hvem säger? – Det göra vi allesamman ...
eller hur, go’ vänner?»
</p>

<p>
»Jo, allesamman», svarade borgarne med en mun.
</p>

<p>
»Kan hälsa från skepparen Wagner», återtog den
först nämde i försmädlig ton sedan det mesta sorlet
tystnat. »Han bad mig hälsa de noble herrarne från
sitt nya logis i Smedjegården.»
</p>

<p>
<a id="page-438" class="pagenum" title="438"></a>
»Vi äro förrådda», hviskade Svenske till Cronhjort.
»Låtom oss så fort som möjligt komma undan, annars
kan hela saken gå omkull.»
</p>

<p>
»Gif hit din värja skall jag nog hålla populacen
på afstånd», skrek Buddenbrock i örat på honom.
»Forcera dörren, ni andra.»
</p>

<p>
I det samma hördes tunga afmätta steg från
gränden utanför. Det var tydligen vakten som närmade
sig. Villrådiga sågo de ett ögonblick på hvarandra.
Att göra motstånd skulle vara fåfängt.
</p>

<p>
Nu gjorde patrullen halt utanför. Ett par starka
slag dundrade mot porten. I nästa ögonblick skulle
de vara förlorade. De hörde hur soldaterna ordnade
sig i förstugan och stötte kolfvarna mot stengolfvet.
</p>

<p>
»Värjan ut» ropade Svenske. »Vi slå oss igenom!»
</p>

<p>
Men han hade icke väl utsagt det sista ordet, förrän
det vardt alldeles mörkt där inne. Denna förmörkelse
kom så plötsligt och oväntad att den fetlagde
åldermannen, som just var på väg att uppstiga på
bordet, för att bättre kunna öfverse stridsfältet, tog
miste om steget och föll ner på golfvet i sällskap med
icke så få tennmuggar och ölkrus. När oredan, som
häraf uppstod, lagt sig och ljus hunnit anskaffas, voro
de unga männen försvunna.
</p>

<p>
Nu blef ett idkeligt snokande och spörjande. Men
hvarken mäster Lafont själf eller någon af hans tjänsteandar
visste någonting. Fåfängt sökte den sprättige
krämaren förmå skänkflickan, »lilla Majken», att lämna
några upplysningar. Med den tvärsäkraste min i världen
bedyrade hon, »att om han än hade aldrig så många
skepp i sjön och knöt sin rosett aldrig så högt i nacken,
kunde hon icke rå för att ljusen slocknade när
soldaterna ryckte upp dörren.»
</p>

<div class="centerpic">
<a id="page-439" class="pagenum" title="439"></a><img src="images/i439.jpg" alt="" /></div>

<p>
<a id="page-440" class="pagenum" title="440"></a>
Och därvid blef det. – Innan allt prat och käbbel
var slut hade Svenske och hans kamrater hunnit i
säkerhet.
</p>

<p>
Hur det gick och hvilken det var som släckte
ljusen en så behaglig stund skola vi nu i få ord omtala.
Knappt hade det blifvit mörkt i rummet, då Svenske
hörde en röst hviska i örat att följa med. Rösten föreföll
bekant och som goda råd voro dyra följde han
uppmaningen. Ögonblicket därefter befann han sig
jämte de öfrige i sällskapet i ett hvälfdt rum, som låg
på sidan <a id="corr-108"></a>om källarsalen, hvilket så snart de inkommit
upplystes af ett dittills öfvertäckt talgljus.
</p>

<p>
»Skynda genom denna dörr», sade Bisot – hvilken
visade sig ha varit röstens ägare – i brådskande
ton, i det han öppnade en låg dörr, vettande åt husets
baksida. »Om en halftimme skall jag komma efter till
röda slussen.»
</p>

<p>
De meddelanden Bisot sedermera gjorde visade
sig för de sammansvurne vara af största vikt. De
fingo sålunda veta att hela deras plan var röjd.
Vakten hos generalen var fördubblad. Att rädda
honom på den öfverenskomna vägen, var därför icke
möjligt. Men Bisot hade ett annat förslag i fickan.
Från huset bredvid generalens kunde man lätt nog
bryta sig genom väggen till dennes rum. Muren höll
endast en aln i tjocklek. Han åtog sig ensam att utföra
hela arbetet, men han ville ej göra det utan att
vara säker på lön för mödan.
</p>

<p>
Det torde nästan vara öfverflödigt att nämna att
hans förslag hälsades af de unga männen med jubel,
och de täflade om att bjuda honom en ansenlig penningsumma,
om företaget skulle lyckas. Hvar denna
i hast skulle anskaffas, visste nog ingen af dem ännu;
<a id="page-441" class="pagenum" title="441"></a>
men när saken var så klar och det gällde en så viktig
affär, tyckte de, kunde det gärna inte slå fel att de
nödiga medlen icke skulle erhållas af den förste bäste
som de vände sig till af generalens gamla vänner.
</p>

<div class="centerpic end">
<img src="images/i441.jpg" alt="" /></div>

<div class="chapter">

<h2 class="chapter" id="chapter-0-22">
<a id="page-442" class="pagenum" title="442"></a>
<span class="centerpic"><img src="images/i442.jpg" alt="" /></span>
<br />XXII.
</h2>

</div>

<p class="first">
<span class="firstchar">T</span><span class="postfirstchar">alet</span> om de unga männens stämplingar hade väckt
den största uppmärksamhet i hufvudstaden. Endast
med stor svårighet hade Strussenfelt och
Wrede lyckats rädda sig undan efterspaningarna. För
Svenske hade detta varit lättare, då han endast hade
varit få dagar i staden och ingen af de närvarande borgarne
känt igen honom. På honom ensam hvilade därför
hädanefter det svåra företaget. Henrik Buddenbrock
ägde visserligen ännu sin frihet, men han öfvervakades
i hemlighet så strängt, att det skulle vara det
samma som att förråda hela planen, om han än en
gång satte sig i förbindelse med Svenske. Af samma
orsak vågade han icke häller nämna något vare sig
för sin mor eller för Ulrika.
</p>

<p>
Tiden var emellertid långt framskriden. Inom få
dagar skulle det afgöras hos ständerna om dödsdomen
skulle gå i fullbordan. De upproriska dalkarlarne, som
nu hunnit till Stäket, fordrade främst af allt att de
fängslade generalerna skulle afrättas. Deras framkomst
till hufvudstaden skulle därför utan tvifvel påskynda
<a id="page-443" class="pagenum" title="443"></a>
dödsdomens verkställande. Men på några dagar kan
ihärdighet och god vilja uträtta mycket.
</p>

<p>
Svenskes plan, att sjöledes komma undan till Vaxholm,
hade öfvergifvits. Mälaresidan bjöd större fördelar,
då efterspaningarna åt detta håll troligtvis skulle
varda mindre noggranna. Lyckades det att landsätta
flyktingarne på något lämpligt ställe på södra
mälarstranden, där de en tid kunde hålla sig dolda,
skulle det säkerligen blifva en lätt sak att senare på
hösten skaffa något fartyg, som från någon hamn längre
ned på kusten kunde föra dem öfver Östersjön.
</p>

<p>
Redan dagen efter uppträdet på kaffehuset hade
Svenske köpt en liten roddbåt, som han gömde i ett
båtskjul vid röda bodarna. I denna båt ämnade han
själf ro generalen uppåt Mälaren. Äfven Bisot hade
å sin sida varit verksam. Af sin vän Flåberg hade
han hyrt ett rum i öfra våningen af hans hus, hvilket
som nämndt gränsade till det, i hvilket generalen var
arresterad, för att såsom han uppgaf, där i hemlighet
tillverka guld; ett meddelande hvilket gjort ett djupt
intryck på åldermannen, hvilken icke allenast lofvat,
på heder och tro, att icke blotta konsten, om han finge
hälften med af vinsten, utan äfven att skaffa åtskilliga
kittlar, lämpliga för »guldkokningen». Öfriga verktyg
hade Bisot själf skaffat. Kopparkittlarna tycktes hafva
varit väl till pass, ty få timmar af dygnet gingo förbi,
då icke Bisot hamrade på dem till hela grannskapets
förtviflan.
</p>

<p>
Men ingen vågade göra några invändningar mot
detta oväsen. En gång hade åldermannen misstänkt
Bisot för att endast vara en simpel bedragare och i
vredesmod rusat upp till honom. Denne, som nu fått
Lars till biträde, hade emellertid stått profvet. Lars
<a id="page-444" class="pagenum" title="444"></a>
hade med den lugnaste min i världen visat några prof
på det finare guldmakeriet, hvilka han kom ihåg från
sin lärlingstid vid Bälsta, hvilka slagit den gode åldermannen
med häpnad. Och när han till på köpet fick
löfte om en blank guldkarolin om dagen, vardt han
fullkomligt öfvertygad om Bisots ärlighet, då han visste
att denne var fattig i sig själf som en kyrkråtta.
</p>

<p>
Om han kommit tillbaka en stund senare, skulle
han säkerligen blifvit ännu mera häpen vid att se Bisot
sittande framför en stor kittel, ur hvilken han framlockade
de mest döfvande ljud, medan Lars, stående
på en hög pall höll på med att med hjälp af en stor
murhacka bryta hål genom väggen.
</p>

<p>
»Tycker hvad snopna de ska’ bli», sade Lars, i
det han borttog en större sten ur hålet och torkade
svetten ur anletet med tröjärmen, »då generalen säger
tack för god vakt och låter dem ta hufvudet af hvarandra
bäst de gitta, blott han slipper.»
</p>

<p>
»Hur går det med skutan som skulle komma på
strömmen?»
</p>

<p>
»Redan här, herr kommissarie», svarade Lars, med
en slug blinkning, i det han satte hackan ifrån sig,
»vackrare skepp har icke lagt till vid nya stenbryggan
sen den stora turkiska ambassaden var här, anno 27 ...
Lastad med idel talg och hampa.»
</p>

<p>
»Skulle smakat gamle Smedman i hans välmaktsdagar.»
</p>

<p>
»Jo jo men! För den stackaren var ett lastrum,
stufvadt med lerpipor, mer värdt än om det stufvats
med niodalers sedlar.»
</p>

<p>
»Det sades på bron att han dött i går.» –
</p>

<p>
»Så? I går? Ja, maken till hans sötkummin får
man springa gatlopp efter.»
</p>

<p>
<a id="page-445" class="pagenum" title="445"></a>
»Inte ett grand efter honom, sa’ Mobergskan. Det
lilla han fick öfver förra våren ha vännerna ätit upp,
men han dog ändock, som han sade, glad och nöjd ...
och tog nattvarden, viss om ett bättre lif och en redigare
kalkyl.»
</p>

<p>
»Hm!» sade Lars fundersamt, »då fick väl min
nådige herre dra vefven för sina pengar – och stå
lika barbacka som en annan syndare.»
</p>

<p>
»Er herre? Hade han då några pengar på det
hållet?»
</p>

<p>
»Jo, jo men! – Hela femtitusen plåtar.»
</p>

<p>
Då Bisot icke fortsatte samtalet återtog Lars sitt
arbete.
</p>

<p>
»Detta är ett både farligt och mödosamt göra»,
återtog Bisot en stund därefter, då Lars på nytt gjorde
ett uppehåll. »De andra skulle nog betala många
tunnor guld om någon talade om det för dem.»
</p>

<p>
»Tala om? Skulle råda någon försöka.»
</p>

<p>
»När man stoppats in i rosenkammaren är man
inte farlig.»
</p>

<p>
»Har väl gått genom ännu tjockare gråstensmurar
än den kammarens och detta midt på ljusa dagen.»
</p>

<p>
»Då tycker jag att denna tegelmur borde vara
ett lappri», sade Bisot med ett ironiskt ögonkast.
»Men säg, käre, hur var det egentligen med er herres
flykt ur röda Ryssland? ... Man har hört talats så
mycket därom, fast ingen vet något bestämdt.»
</p>

<p>
»Tror så rasande väl», sade Lars med ett listigt
ögonkast på Bisot, i det han upptog sina verktyg.
»När tre få veta en sak, vet hela världen den –
men, nu var det endast två, ser min nådige herre,
som visste något.»
</p>

<p>
»Är det då en så stor hemlighet?»
</p>

<p>
<a id="page-446" class="pagenum" title="446"></a>
»Ingen hemlighet alls – men det kan vara onödigt
att skrifva alla människor på näsan, hvad man
gör och inte gör.»
</p>

<p>
»Biskop Juslenius lär vara en gudfruktig man,
som icke vill någons död?»
</p>

<p>
»Den som bor närmast kyrkan kommer ofta sist i
Guds hus.»
</p>

<p>
»Man har ju sagt att om er herre ville sluta opp
att älska fröken, skulle han få ärfva honom.»
</p>

<p>
»Hm! ... Ärfva honom? ... Förstås att snålvargen
ger löfte om ett ägg för att få en höna.»
</p>

<p>
»Men kungen?»
</p>

<p>
»Nej, nu är min herre riktigt tokig. Förr kunde
man låta sig föras med en käpp öfver rinnande vatten,
än han skulle göra något.»
</p>

<p>
»Var det sant att friherrinnan i fjol kom i onåd
och att det är därför som kungen ej vill hjälpa henne
i år?»
</p>

<p>
»Hvad man gömmer i snö, får man åter i tö.»
</p>

<p>
»Men prosten Sinius», fortsatte Bisot, utan att låta
sig afskräcka. »Har inte också han lofvat att tala
godt för generalen?»
</p>

<p>
»Prästen och hunden förtjäna maten med munnen»,
mumlade Lars mellan tänderna.
</p>

<p>
Det trägna arbetet kom snart svetten att pärla
ned öfver Lars ärriga anlete och det dröjde länge innan
han ånyo tog sig en ny paus. Och för hvarje
nytt uppehåll vardt han mindre meddelsam.
</p>

<p>
»Det var alltså något trolleri, som ni hade för
er», sade Bisot i inställsam ton, »eftersom ni kommo
så lätt genom muren.»
</p>

<p>
»Raka vägen genom stora porten var det», sade
Lars, i det han torkade svetten ur anletet. »Jag
<a id="page-447" class="pagenum" title="447"></a>
hade nyckeln ... min nådige herre behöfde endast
klifva på.»
</p>

<p>
»Det var tur för er att hitta rätta nyckeln», sade
Bisot med låtsadt allvar, »men det var kanske någon
hvitklädd flicka som var framme igen?»
</p>

<p>
»Min herre tror naturligtvis hvarken på djäflar
eller spöken», sade Lars vresigt – »men det lär vara
så modet hos visst folk att icke tro på några heliga
ting.»
</p>

<p>
»Om de femtitusen plåtarna äro borta, lär väl
glädjen för er herre bli måttligt stor.»
</p>

<p>
»Än sen då, nog får min herre hvad han ska’ ha»,
sade Lars rätt på saken.
</p>

<p>
»Den där kramhandlaren har smugit omkring här
i skymningen» återtog Bisot efter en stunds tystnad i
lugn ton, »och han är nog ett farligare spöke än många
af de andra.»
</p>

<p>
»För böfveln, herr kommissarie. Det ska’ en gång
ta slut, sa’ käringen, bet af sig tungan – och inte
värdt vara så orolig som min herre. Mins en så’n
spion som herrn – det var i Krakau ... och honom
hängde vi flux i ett träd, för det han skrek om salig
kungen.» –
</p>

<p>
»Men hvad i Herrans namn går åt er?», hördes
i detsamma Svenskes röst från dörren. – »Hvarför
trummar ni ej och hvarför bultar du med spettet Lars
när det är så tyst i huset att man kan höra dig lång
väg. – Patrullen kan ju vara här inom ett ögonblick.»
</p>

<p>
»Kors för attan, ers nåd, men kommissarien frågade
mig så enträget ...»
</p>

<p>
»Hur går det?» afbröt Svenske honom häftigt
utan att höra på hans prat, i det han närmade sig
väggen.
</p>

<p>
<a id="page-448" class="pagenum" title="448"></a>
»Ett hål» hviskade Lars emot honom.
</p>

<p>
En smal ljusstrimma silade sig genom springorna
i botten på hålet och Lars böjde sig ner för att kunna
bättre se genom dem.
</p>

<p>
»Hvad ser du?», frågade Svenske med återhållen
andedrägt.
</p>

<p>
»En lång gång.»
</p>

<p>
»Omöjligt – syns någon där?»
</p>

<p>
»Jag ser inte mer än ett kort stycke.»
</p>

<p>
»Hålet är för litet. – Luta dig närmare till väggen
... vidga det något med skaftet.»
</p>

<p>
»Ts! Någon rör sig strax bredvid.»
</p>

<p>
»Håll något för hålet.»
</p>

<p>
»Måtte den onde ta’ sådane väggar» skrek Lars
i det samma, i det han rusade upp. »Skynda er ur
vägen, nådig herre ... han sticker geväret genom
väggen.»
</p>

<p>
Det var i sista minuten, som Lars hann draga sig
undan. Då han vidgade väggen, hade flere stenar rasat
ner på andra sidan. Bisot hade tagit miste på
några alnar och hålet vette därför till förstugan utanför
generalens rum. Den soldat, som postade här hade
hela dagen misstänkt det ovanliga bullret bakom muren.
När murbruket föll ner hade han därför smugit
sig fram till hålet och Lars hade icke väl hunnit taga
steget åt sidan förr än ett skott blixtrade fram genom
hålet och en kula for smattrande in i motsatta väggen.
</p>

<p>
»Fort undan! Här är ingen tid att förlora» sade
Svenske i det han skyndade mot dörren. »Lämna allt
kvar.»
</p>

<p>
De hörde redan patrullens steg nere på gatan.
Stora vägen var alltså stängd. Lyckligtvis dröjde det
någon tid innan vakten kom sig för att utsända patruller
<a id="page-449" class="pagenum" title="449"></a>
<span class="centerpic"><img src="images/i449.jpg" alt="" /></span>
<a id="page-450" class="pagenum" title="450"></a>
äfven på bakgatan. Efter att ha kastat en blick
ner på gården beslöt därför Svenske att söka sin räddning
på denna väg. Han vinkade åt sina följeslagare
att följa sig, hvarefter han släppte sig ner genom fönstret
på muren, som skilde de båda gårdarne åt. Allt
gick så hastigt att soldaten som skjutit, icke hann
sända en ny kula in åt rummet förr än Svenske och
Lars redan hunnit genom trädgården på baksidan af
gården.
</p>

<p>
Bisot hade blifvit efter. Lars hörde honom ropa
att han var sårad, men, då Lars icke hört något skott,
trodde han att det var ett dåligt skämt. Svenske
åter trodde att han blifvit anhållen af vakten.
</p>

<p>
För en mindre ihärdig person än Svenske skulle
denna motgång, just då målet varit så nära att uppnås,
verkat förlamande. Men för honom var motgången
endast en eggelse till nya ansträngningar.
</p>

<p>
Redan samma afton vände han till baka för att
undersöka om han kunde lättare inkomma i huset från
trädgårdssidan. Här stodo visserligen två skildtvakter,
men dessa borde det ej vara svårt att afväpna. Ett
svårare hinder låg däremot i husets byggnadssätt.
Nedra våningen vette nämligen åt en smal terrass, som
hvilade på låga hvalf, hvilka under en senare tid igenmurats.
Af skiltvakten, som då och då skymtade fram
bakom de öppna fönstren i nedre våningen, kunde man
sluta till att en korridor löpte långs hela byggnaden.
Ville man sålunda från denna sida intränga till generalen,
måste man alltså först skaffa sig tillträde till
terrassen, därefter genomgå den långa korridoren i nedra
våningen, uppstiga för trappan, för att, om man verkligen
skulle lyckas framkomma så långt – möta posterna
i öfre korridoren.
</p>

<p>
<a id="page-451" class="pagenum" title="451"></a>
Svenske måste uppgifva hvarje tanke att på denna
väg utföra sitt befrielseverk. Villrådig lät han sina
blickar löpa långs husets fönsterrader, hvilka glittrade
i månskenet. Plötsligt nådde ljudet af röster hans
öra och strax därpå fick han se en gammal bekant
som han icke träffat sedan han återkommit till hufvudstaden.
Det var fältväbeln Reiter, som nu med viktig
min visiterade posterna.
</p>

<p>
Ehuru det icke var långt lidet på kvällen, var
denne i det tillstånd som Lars brukade befinna sig uti,
då han hade sina hemskaste syner. Se där nyckeln
till gåtan, tänkte han, som han så länge sökt lösa.
</p>

<p>
Lars var redan hemkommen, då han en stund senare
inträdde i sitt härberge. Han hade väntat sin
herre med stor oro och vardt därför helt glad, när
denne frisk och sund inträdde genom dörren. Svenske
var emellertid icke vid lynne att svara på hans frågor.
I det han slängde sin kappa på en stol och kastade
sin hatt på en annan, började han att oroligt gå åter
och fram öfver golfvet.
</p>

<p>
»Om man endast kunde komma fort ned till nya
bron» – sade han till hälften för sig själf i det han
stannade. – »Men allt är som det vore förgjordt. –
Nå, Lars, har du funderat ut någon listig plan?»
</p>

<p>
»Nej, herre! Är man slagen till en slant, blir
man aldrig en daler.»
</p>

<p>
»Fins ingen utväg?»
</p>

<p>
»Just ingen, så vidt jag vet.»
</p>

<p>
»Just ingen?» upprepade Svenske häftigt, »hvad
menar du? Skall äfven du tala i gåtor.»
</p>

<p>
»Sakta! Människorna kunde tro att vi togo oss något
syndigt före på sabbatsafton. – Jag var nyss där
borta» fortsatte han därefter med lägre röst, i det
<a id="page-452" class="pagenum" title="452"></a>
han lade ifrån sig värjan, som han höll på med att
skura.
</p>

<p>
»Nå du var där?»
</p>

<p>
»Ja.»
</p>

<p>
»Och hvad fann du?»
</p>

<p>
»Åh, just ingen ...»
</p>

<p>
»Om igen! Det är sannerligen svårare att få ett
förståndigt ord ur dig än ur ett tingsvitne.»
</p>

<p>
»Jo, se det var så, hans nåd, att jag ville se om
de murade igen hålet efter oss och då gjorde jag en
liten afväg in i vaktstugan, där jag hade några bekanta,
men hvad tror nådig herrn att jag först fick
se om icke gamle Reiter, som var fältväbeln för
vakten.»
</p>

<p>
»Och du menar att han kunde vara oss till hjälp.»
</p>

<p>
»Inte rätt på saken ...»
</p>

<p>
»Nej, men så där på sidan?»
</p>

<p>
»Åh, just inte det heller ...»
</p>

<p>
»Nå hvad böfveln menar du då?»
</p>

<p>
»Jo, jag tänkte hans nåd att som han litet senare
på kvällen inte just brukar ha så noga reda på hvem
som är fånge eller ej, kunde man föra ut generalen,
blott man väl komme in till honom.»
</p>

<p>
»Hvem vet inte det! ... Största konsten är att
komma in, och föra officern bakom ljuset. Sedan kan
man, om det kniper, gå på taket till nästa hus ... Men
alla utgångarne äro bevakade?» –
</p>

<p>
»Fullt med knektar i hvar buske, och det är så
förböfladt högt till fönsterna för den höga källarvåningens
skull.»
</p>

<p>
»Kunde man inte försöka att komma dit från
någon källare?»
</p>

<p>
»Omöjligt; omöjligare än att gå till månen. I den
<a id="page-453" class="pagenum" title="453"></a>
delen af huset, där generalen sitter, fins ingen enda
dörr i något af hvalfven. För att bryta sig fram den
vägen, skulle det tarfvas en hel månad.»
</p>

<p>
»Då få vi väl till slut gå rätt på saken och ta’
ut honom med våld.»
</p>

<p>
»Rätt så, nådig herre, detta har Lars aldrig tänkt,
men ...»
</p>

<p>
»Säg ut!»
</p>

<p>
»Vakten är ganska stark. Det fordras femtio man,
för att lyckas ... men tiden är rasande knapp, för i
morgon lära de föra bort honom till Stadsgården.»
</p>

<p>
»Vid hvilken tid?»
</p>

<p>
»Det låta de nog vackert bli att tala om –.»
</p>

<p>
»Men det måste <em>vi</em> ha reda på. – Farväl tills i
morgon – sök mig på Castenhof, om jag icke dess
förinnan skulle vara hemkommen.»
</p>

<p>
Med dessa ord skyndade Svenske ut.
</p>

<div class="centerpic end">
<img src="images/i453.jpg" alt="" /></div>

<div class="chapter">

<h2 class="chapter" id="chapter-0-23">
<a id="page-454" class="pagenum" title="454"></a>
<span class="centerpic"><img src="images/i454.jpg" alt="" /></span>
<br />XXIII.
</h2>

</div>

<p class="first">
<span class="firstchar">S</span><span class="postfirstchar">ällan</span> har Sverige varit så nära att försvinna ur
de fria folkens krets som i början af sommaren
1743.
</p>

<p>
Ryssarne, som tagit Finland och Åland, hotade
därifrån hufvudstaden. I flere landsorter hade uppror
utbrutit. Förd af sina rotesoldater hade dalallmogen
i stora flockar tågat nedåt landet, för att, likt sine fäder
under Engelbrechts, Sturarnes och Gustaf Wasa’s
dagar råda med i riksstyrelsen. Kungen var overksam,
man kunde nästan säga liknöjd. Hufvudstadens
fattigare invånare voro uppretade mot generaler och
rådsherrar och väntade endast att dalfolket skulle intåga
för att börja sköflandet af de mera välmåendes
bostäder. En stor del af ständerna var köpt med
danska ministerns korruptionspenningar. Dueller och
slagsmål på källare och kaffehus hörde till ordningen
för dagen.
</p>

<p>
Folket flydde från skärgården för att undkomma
ryssarne och från staden till skärgården för att undkomma
<a id="page-455" class="pagenum" title="455"></a>
de framryckande dalkarlarne. Men ryssarnes
och dalkarlarnes framryckande väckte på långt när icke
en sådan uppmärksamhet som underrättelsen om befrielseförsöket
af general Buddenbrock. Det ena ryktet
vidunderligare än det andra spreds öfver staden. Så berättades
det att en stor sammansvärjning, utgrenad öfver
hela landet, som skulle hafva till ändamål att öfverlämna
det åt ryssen, hade blifvit upptäckt. En af de
sammansvurnes ledare, visste några berätta, var redan
fängslad. Han hade likväl dött innan man hunnit föra
honom till Rosenkammaren. På den beskrifningen,
som lämnades stadsgevaldiern med mycken omständlighet,
kunde man förstå att mannen icke kunde vara någon
annan än Bisot, som fått denna spioners vanliga
bane.
</p>

<p>
Under dessa oroliga dagar förelades general Buddenbrocks
dom till ständernas stadfästelse. Få voro
de, som ägnade de digra protokollen någon ingående
granskning. Och när dagen kom höjde sig därför
ingen röst mot kommissionens dom. Det var nödvändigt
för hattpartiet att för egen själfbevarelses skull
offra honom så att folkets vrede därigenom måtte kunna
stillas. Med de oskyldiga generalernas blod skulle de
andar besvärjas, hvilka partiets ledande män i lättsinnigt
öfvermod på sin tid framkallat utan att äga makt
att styra dem.
</p>

<p>
Det var några dagar efter sedan domen blifvit
stadfäst. Generalen, som nyss stigit upp från middagsbordet,
gick åter och fram på golfvet. Familjens öfriga
medlemmar hade aflägsnat sig utom Ulrika, som med
stigande oro betraktade faderns grubblande anlete, däri
sorgen för hvarje dag tecknade nya fåror.
</p>

<p>
»Sur mon honneur», sade Meijersdorff, då han
<a id="page-456" class="pagenum" title="456"></a>
öfvertalade honom att lämna ifrån sig sin brefväxling
med Gyllenborg. »Sur mon honneur skall icke
generalen snart få röna den mest gynnsamma verkan
af dessa dokument.»
</p>

<p>
Kommissionen hade emellertid haft en annan åsikt.
De rörde, dessa bref viktiga utrikes förbindelser, hette
det, hvilka borde hållas hemliga. Icke häller ständerna
kunde därför få del af dem. Generalen hade sålunda
blifvit beröfvad och undanhållen sitt enda skyddsvapen.
</p>

<p>
Inför Sveriges samlade ridderskap hade hans maka
och barn på knä bönfallit om nåd, icke om nåd från
dödsstraffet, utan om nåd för krigaren att få dö krigarens
död. Efter att hafva ägnat fyratio år af sitt
lif åt fäderneslandet, tyckte de icke utan sorg, kunde
väl hans förmenta felsteg sonas utan att han i döden
skulle vanäras med mördarens och falskmyntarens bila.
Men prästerna sade tvärt nej! De togo försteget framför
de andra stånden när det gällde att neka denna
själfskrifna rätt för en gammal karolin.
</p>

<p>
Ännu sväfvade man i ovisshet om utgången i de
andra stånden. Upptäckten af de unga männens sammansvärjning
och hålet på muren intill nästgränsande
hus hade medfört en strängare bevakning, hvarigenom
underrättelserna från världen utomkring blifvit ofullständigare.
</p>

<p>
»Henrik får icke besöka oss mer», sade Ulrika,
brytande tystnaden.
</p>

<p>
»När kom det förbudet?» frågade generalen och
stannade tvärt.
</p>

<p>
»Dessa herrar Lagercrantz och hvad de heta för
något», inföll friherrinnan häftigt, som inkom i det
samma, »äro i stånd till allt. – I dag på förmiddagen,
kom en af de där herrarne och tillsade Henrik
<a id="page-457" class="pagenum" title="457"></a>
arrest för två dygn, utan att uppgifva någon orsak.
Han får icke mottaga besök och en af de där unga
officerarne från landet, som Lagercrantz dragit upp,
sitter hos honom hvarje ögonblick.»
</p>

<p>
»Han har kanske varit något oförsiktig ... sagt
något förfluget ord om denna s. k. friheten.»
</p>

<p>
»Henrik har icke nämnt det minsta därom för mig»,
inföll Ulrika.
</p>

<p>
»Nej det skall vår Herre veta att han varit tyst
som muren», sade friherrinnan. »Under sista tiden har
han icke sagt ett ord om sina hemligheter. – Det
hade dock icke varit mer än tillbörligt att inviga oss
i förtroendet om de räddningsplaner i afseende på dig,
som äro å bane.»
</p>

<p>
»Tro icke så barnsligt, Magdalena», svarade generalen
bittert, »som att någon skulle vilja våga något
för en gammal giktbruten krigare som jag.»
</p>

<p>
»Du är likväl af långt ädlare blod, min vän, än
alla dessa skräflande riddarhusmän! De afskyvärda
tölparne», tillade hon, »borde ha nog af gården och
gatan, men nu taga de sig friheter äfven i våra rum.»
</p>

<p>
»Vi måste finna oss däri», sade generalen fogligt,
i det han ställde sig framför henne, och blickade henne
ömt i ögonen. – »Vi måste ödmjuka oss, Magdalena,
i vårt sinne ... Här nere är för mig allting slut», fortfor
han efter en stunds tystnad. »Det är blott tanken
på den vanära, som efter min död skall vidlåda mitt
namn, som är smärtsam.»
</p>

<p>
»Du talar, min vän, om att ödmjuka dig för sådana
odjur», svarade friherrinnan med blixtrande ögon
– »att anklaga en man för feghet som tappert tjänat
sin konung i fyrtio år! – Det är en horreur! – Må
<a id="page-458" class="pagenum" title="458"></a>
den som vill ödmjuka sig för dessa herrar: icke Magdalena
von Buddenbrock! – Nej, ännu är striden mellan
oss icke utkämpad och till dess ... – En man
bör se faran i anletet.»
</p>

<p>
»Du kan hafva rätt» svarade generalen, i det han
böjde sig ned och ömt kysste henne på pannan. »Men
droppen urhålkar äfven hälleberget. – Alla dessa nålstygn,
som mina förra vänner dagligen gifva mig, ha
bragt min själ ur jämnvikten; jag är nu mera intet.
– För öfrigt» tillade han »är ju saken afgjord. –
Några dagar till på stadsgården, sandbacken vid Norrtull
– och consummatum est!»
</p>

<p>
»Att icke Sinius låter höra af sig» återtog friherrinnan,
efter att en stund hafva suttit försjunken i
tankar. – »Jag regalerade honom med en så stor
penningsumma att den borde hafva räckt till att värfva
ett helt kompani för vår sak.»
</p>

<p>
»Icke heller baronen har varit här» inföll Ulrika.
»Men då man kommit i olycka äro vännerna sällsynta.»
</p>

<p>
»Till och med den där unge finnen håller sig undan,
som var så stor i orden!»
</p>

<p>
»Svenske, menar mamma? Hvad kan man begära
af honom? Min mor har ju förbjudit honom vår familj.»
</p>

<p>
»Han hade likväl en bättre education än jag trodde ...
Liewen har berättat mig åtskilligt om honom som talar
till hans fördel. Hon var alldeles betagen i honom.»
</p>

<p>
»Detta har kusin Meijersdorff sagt?»
</p>

<p>
»För ingen del! Henriette har själf tillstått för
mig att hon brinner af lust att få träffa den unge
mannen.»
</p>

<p>
»När jag tänker närmare efter måste det vara
som jag sade, ty kusin Meijersdorff talar alltid illa om
andra och gör väl så med Svenske också.»
</p>

<p>
<a id="page-459" class="pagenum" title="459"></a>
»Nu är du icke snäll min flicka» inföll generalen,
i det han steg upp och strök håret ur Ulrikas rodnande
anlete. »Om du håller af unge Svenske, får du väl
honom i sinom tid om han besvarar din kärlek som
ägnar en trogen kavaljer. Det skulle dock ej förvåna
mig om äfven denne kurtisören droge sig undan.»
</p>

<p>
»Aldrig Svenske, min far», sade Ulrika i bestämd
ton.
</p>

<p>
»Att Ulrika kan glömma sig så», sade friherrinnan
förebrående. »Tänk på med hvilken du konverserar.»
</p>

<p>
»Vare det nog sagdt. Jag afskyr kusin Meijersdorff,
jag kommer alltid att afsky honom.»
</p>

<p>
»Gnabbas ej så mycket mina vänner», sade generalen
vänligt förebrående. »Tänk på att det ej är
många dagar kvar, som jag får vara hos er.»
</p>

<p>
»Förlåt mig, min vördade far», sade Ulrika, i det
hon föll honom om halsen. »Det var mitt fel. Men jag
tycker att om jag vore som baronen skulle jag väl
kunna lyckas att befria pappa.»
</p>

<p>
Ulrika hemtade nu den stora bibeln med guldknäppena,
då tiden var inne för aftonbönen.
</p>

<p>
»Läs det där stycket ur Uppenbarelseboken, Ulrika»
sade han, »som du vet att jag tycker så mycket
om.»
</p>

<p>
Hon flyttade sig närmare fönstret och slog upp
boken. I det samma föll ett hvitt pappersark på golfvet.
Tankspridd tog hon upp det och läste med liknöjd
min några rader som voro skrifna på detsamma.
Hennes blickar blefvo allt mer glänsande under det hon
läste. Hennes kinder glödde, för att återigen lämna
rum åt en hemsk blekhet. Läpparne skälfde, då hon
sökte tala.
</p>

<p>
<a id="page-460" class="pagenum" title="460"></a>
»Hvad felas dig, mon ange», sade friherrinnan förskräckt,
i det hon skyndade fram till henne.
</p>

<p>
»Hvilken usling kan vara nog låg att så håna
olyckan», sade generalen i det han räckte biljetten åt
sin maka. »Se hvad här står: »Häng upp öfversterna
Herranom i solen, på det att den grymma Herrans
vrede måtte varda vänd från Israel.»
</p>

<p>
»Således är icke en gång Guds heliga ord fritaget
från det där packets gemena förföljelser» sade
friherrinnan med bitter ton, i det hon fattade ringklockan.
</p>

<p>
»Har någon främmande varit inne i detta rum på
förmiddagen» frågade hon betjänten när denne strax
därpå inträdde.
</p>

<p>
»Ingen så vidt jag vet.»
</p>

<p>
»Känner du detta papper?»
</p>

<p>
»Ett dylikt såg jag flere läsa på riddarhusdörren
i går morgse», sade betjänten.
</p>

<p>
»Har ingen varit här inne i dag i detta rum?»
</p>

<p>
»Endast baron Meijersdorff var inne här ett ögonblick
i går på eftermiddagen, för att fråga efter hur
hennes nåd mådde.»
</p>

<p>
»Hvad hatet kan förmå», sade generalen, när betjänten
lämnat rummet »jag riktigt ryser för den apellen
att på detta sätt vädja till den oupplysta menighetens
dom ... En olycklig stund för ett land, när
det sker.»
</p>

<p>
»Ja, nog skulle det vara en lumpen ersättning för
en comte de Gyllenborg», sade friherrinnan, »om pöbeln
en dag skulle ropa åt honom att hvad han gjort
vore rätt, när han afrättat alla sina gamla vänner.»
</p>

<p>
»Parbleu mes amis ... så upprörde», sade Meijersdorff
i det samma han inträdde. »Hvad har väl
<a id="page-461" class="pagenum" title="461"></a>
händt», fortsatte han i det han artigt kysste friherrinnans
hand, »som kunnat fördunkla kusins eljes så klara
ögon?»
</p>

<p>
»Hvad skulle väl hända i vår ensamhet?» –
</p>

<p>
»Vet då mes amis att man har uppskjutit frågan
om nåd till i morgon – jag har de bästa förhoppningar.»
</p>

<p>
»Någon lumpen tölp af de här svenskarne», sade
friherrinnan, »har funnit det comme il faut att lägga
denna kvicka biljett i min mans bibel ... Man får
snart icke vara i fred i sin egen sängkammare för
detta eländiga pack. – Ja, jag upprepar det min vän»,
återtog hon med en blick på generalen, som ville lägga
band på hennes tunga; »det finnes ej sämre folk än
dessa afundsjuka, storpratande svenskar.»
</p>

<p>
»Sinnesstämningen är verkligen en smula upphetsad»,
sade Meijersdorff i tvungen ton. »Om vi äfven
kunde få nåd hos ständerna, skulle det vara svårt att
vinna den allmänna meningen i landet – och så hör
Majestätet nu mera, beklagligt nog, till våra svåraste
motståndare!»
</p>

<p>
»Om Magdalena icke så många gånger förolämpat
kung Fredrik», inföll generalen tankfullt, »skulle
han säkerligen gjort mera för vår sak; ty hans hjärta
är godt.»
</p>

<p>
»Jag skulle kan hända bedt att få komplimentera
honom för hans intention att vilja vanära vår dotter.»
</p>

<p>
»Den upproriska dalallmogen, som ryckt in i hufvudstaden»,
återtog Meijersdorff, då generalen icke
svarade på detta häftiga utbrott, »hotar att ställa till
en grundlig räfst med kungen och rådet, om icke generalerna
straffas. Bönderna ha redan förklarat danska
kronprinsen för successor till tronen.»
</p>

<p>
<a id="page-462" class="pagenum" title="462"></a>
»Skratta icke däråt, min kusin», tillade han, då friherrinnan
icke kunde återhålla ett småleende vid dessa
ord. »Saken är allvarlig. Gyllenborg har redan utfört
sina barn sjövägen till grefve Bonde på Hesselby
och andra fly undan så långt de komma ned åt landsorten.
Laforme har jag förgäfves sökt under flere
dagar ... Efter hvad jag hört lär äfven fröken Liewen
ämna sig åt landet. Den kära Liewen låter mycket
tala om sig på sistone. Man berättar till och med
att hon blifvit förälskad i den där finske ynglingen,
som var här i fjor somras och ställde till så mycket
spektakel, Svenske eller hvad han hette.»
</p>

<p>
»Men det finnes ju soldater i staden?» sade generalen
ifrigt.
</p>

<p>
»De göra sig också redo nu att skingra populacen.»
</p>

<p>
»Jag tyckte nyss att det lät som ett skott», sade
Ulrika i det hon reste sig och öppnade fönstret.
</p>

<p>
Medan hon och friherrinnan sågo ut på gatan, utan
att finna någon förklaring, tog Meijersdorff fram en
bundt papper, som han räckte generalen.
</p>

<p>
»Jag får härmed äran återställa hufvudparten af
hvad jag fick låna», sade han; »Gyllenborgs bref äro
icke med. Dem ville man icke återlämna.»
</p>

<p>
»De voro likväl de viktigaste.»
</p>

<p>
»Det var i synnerhet ett ställe i den sista försvarsskriften,
som väckte ond blod, det nämligen där herr
generalen skrifvit att han vore ej absolute förbjuden,
men väl conditionaliter befalld att dela sin styrka. –
Detta uttryck ansåg man vara tvetydigt. För öfrigt
obehagligt att höra för kungen som ju påstått för rådet
att han absolute förbjudit generalen att dela sin
styrka.»
</p>

<p>
Officern, som hade vakten, inkom nu efter slutad
<a id="page-463" class="pagenum" title="463"></a>
rond och generalen drog sig tillbaka med Meijersdorff
in i sitt rum.
</p>

<p>
»Men min bäste baron», sade generalen då de inkommit,
i det han skarpt betraktade honom, »jag finner
visserligen, af hvad ni berättar, att man öfverallt
söker vända mina ord till det värsta – men däraf följer
ej att jag borde söka min räddning genom flykt,
hvartill ni rådde mig, då ni sista gången var här. –
Man har nyss kommit en sådan förflugen plan på spåren,
om hvilken jag ej hade den ringaste kunskap.
Hvarje försök skulle för öfrigt stranda redan i början
– tänk endast på de stränga order man ansett böra
utfärdas rörande fönsterna. De fängsla och förhöra ju
en hvar som ser upp mot dem från gatan.»
</p>

<p>
»Det torde likväl ändock kunna lyckas.»
</p>

<p>
»Hvarför har man arresterat min son?»
</p>

<p>
»Man nämnde hans namn bland dem som sökt
bryta sig genom muren till generalens rum.»
</p>

<p>
»Kanhända är deras misstanke befogad. – Henrik
har dock icke nämnt något därom för mig. I
hvarje fall hoppas jag att ingen af mina unga vänner
varder lidande för min skull.»
</p>

<p>
»Man talar om att de skulle underkastas förhör i
Rosenkammaren.»
</p>

<p>
»Hvilken skändlighet! Men i denna yran kan man
tydligen hvarken vänta sig förnuft eller barmhärtighet.»
</p>

<p>
»A propos Rosenkammaren. – Den styfve biskopen
måste bekänna där härom dagen sanningen om de
engelska underhandlingarna.»
</p>

<p>
»Juslenius? Den ränkmakaren?»
</p>

<p>
»Han räddade med nöd lifvet och stiftet, men det
tog honom så svårt att han troligen icke kommer till
sig själf mera.»
</p>

<p>
<a id="page-464" class="pagenum" title="464"></a>
»Det var en af mina argaste motståndare i kommissionen.
Han talade jämt om mitt förräderi och sin
egen kärlek till fosterlandet ...»
</p>

<p>
»Efter som jag nu ser», återtog generalen i det
han stannade framför Meijersdorff, »vill man verkligen
göra med mig som med mina gamla kamrater, som
kände hemligheterna med salig kungens död. Må det
alltså fullkomnas. Ingen bör längre lida af min åsyn.
Jag har tagit mitt parti så godt som förtviflan och
mitt tillstånd dikterat det. Det är icke första gången
som någon af oss måst gå bort för deras misstros skull
– men det är sannt! Det har icke alltid skett lika
öppet.»
</p>

<p>
Generalen var uppskakad. Det syntes som det
ena mörka minnet aflöste det andra i hans tankar.
</p>

<p>
Meijersdorff förstod icke de dunkla antydningarna,
men grubblade icke heller däröfver. Inom sig var
han säker på de trådar, som han hade i sin hand och
visste att de kunde vid en ryckning af honom öppna
fängelsets portar.
</p>

<p>
Han hade länge vacklat fram och åter mellan de
båda ytterligheterna om han skulle fortsätta att tjäna
Lagercrantz och se händelserna utveckla sig eller ock
bryta de band, som höllo honom fast vid denne mäktige
partichef. I förra fallet lopp han ingen fara, men
vardt då också delaktig i mordet på fadern till henne
som han älskade öfver allt ting annat. I senare fallet,
om han motarbetade partiet och hjälpte generalen att
fly, hade han att rädas partiets hämnd om han skulle
misslyckas.
</p>

<p>
Han ville gärna välja den sista vägen. Men Ulrikas
köld hade under stundom kommit honom att
handla i motsatt riktning; ty då han var retad kunde
<a id="page-465" class="pagenum" title="465"></a>
han vara i stånd att i första uppbrusningen bära hand
på sig själf. Sålunda hade han verkligen, trots alla
förnekanden lämnat de viktiga dokumenten till Lagercrantz,
hvilka, såsom förut är nämndt, varit afgörande
för processens utgång. Det var äfven han, som lagt
papperet i bibeln för att, som han trodde, därigenom
uppmjuka Ulrikas hårda sinne. Hvad gjorde det om
hon tog skada däraf till kroppen. Äfven om hon genom
dessa hopade sorger skulle varda ett lik, ville han äga
henne. Han ville kyssa dessa läppar, äfven om de skulle
stelna af dödens blekhet. Han ville omfamna denna
smärta skepnad äfven om hjärtat där inom upphört att slå.
</p>

<p>
Den till utseendet liknöjde, skeptiske kavaljeren,
den stortalige slagskämpen hade i själfva verket intet
kvar af sin forna tillförsikt. Han som för sina vänner
skröt med att hafva dödat tio unge män af familj i
duell endast därför att de vågat draga hans anor i
tvifvelsmål, han darrade så snart han tänkte på denna
kvinna, hvilken sorgen gjort ännu mer intagande och
hvilken ifrån att i förstone endast föreställt för honom
ett visst antal holländska guinéer, nu uppväckte hela
hans lidelse.
</p>

<p>
»Önskar ni tala med mig, kusin Meijersdorff», sade
Ulrika, sorgset leende, då baronen inträdde i matsalen.
</p>

<p>
»Ja! Jag har i sanning handlat oädelt, kusin», svarade
han med tillkämpat lugn i det han fattade hennes
hand. »Men säg att äfven ni finner er ha någon
skuld. Ni förstod mig icke. – Ni har varit grym.»
</p>

<p>
»Förskona mig från ett upprepande af dessa frierier.
Ni har ju fått mitt svar. För öfrigt torde ni
finna tidpunkten mindre lämplig nu – tänk på min far.»
</p>

<p>
»Låt detta vara glömdt för en stund. Ser ni ej
hur lidelsen förtär mig – jag älskar er!»
</p>

<p>
<a id="page-466" class="pagenum" title="466"></a>
»Lidelse och kärlek äro främmande för hvarandra.
Jag delar ingendera af dessa passioner med er, kusin.»
</p>

<p>
»Nå väl! Jag säger er då ett evigt farväl.»
</p>

<p>
»Lugna er! Hvad vill ni göra?»
</p>

<p>
»Skjuta mig en kula för pannan. Denna plåga
är outhärdlig.»
</p>

<p>
»Man kan känna sig olycklig, men man dör icke
af kärlek. – Än en gång, spar edra känslor ... För
att tala uppriktigt hyser jag en motvilja för er som
jag ej kan förklara; men den finnes och växer med
hvarje dag och det vore falskt att icke öppet säga
er det.»
</p>

<p>
Meijersdorffs anlete förvreds, under det hon talade.
</p>

<p>
»Ert stolta, högdragna väsen skall en gång böjas
i stoftet.»
</p>

<p>
»Vår Herres pröfningar är ni icke mannen att
förespå; men ett vet jag och det är att om ni vore
en sann, en verklig ädling, en man af heder, skulle
ni sätta en ära i att icke längre förfölja en svag
kvinna med denna fordran på genkärlek, som ni vet
att jag hvarken kan eller vill gifva er ... Låtom oss
skiljas i vänskap, kusin!»
</p>

<p>
»Vänskap? – En kvinna kan icke känna för en
man annat än hat, liknöjdhet eller kärlek. – Vänskap,
hvad är väl det annat än liknöjdhet? – Ni kan icke
älska mig, säger ni. – Nåväl jag fordrar det icke
heller – en kvinna älskar aldrig någon. – Antingen
beskyddar hon honom eller får hon sin fåfänga tillfredsställd
genom hans lidelse för hennes person. Denna
gör henne stor i andra kvinnors ögon. Jag önskar endast
att få äga er som min maka. –»
</p>

<p>
»Ni har hört mitt svar.»
</p>

<p>
»Jag <em>vill icke</em> afstå från er hand – jag <em>kan</em> det ej ...»
</p>

<p>
<a id="page-467" class="pagenum" title="467"></a>
»Ack, min Gud, hör upp med detta tal, och lämna
mig. Hvad jag begär är ju en så ringa uppoffring?»
</p>

<p>
»Uppoffring<a id="corr-115"></a>? – Hvad vore lifvet sedan? – Det
vore ingen dygd, det vore feghet.»
</p>

<p>
»Att uppoffra sig för sin nästa är en kristens
främsta plikt.»
</p>

<p>
»Kristen?»
</p>

<p>
»Ni tror icke på Gud, kusin Meijersdorff. Edra
blickar voro så tviflande, när jag nämnde det heliga
namnet?»
</p>

<p>
»Certainement, ma cousine! Jag svär vid hans
namn understundom. Äfven nu vill jag svära vid hans
heliga namn att göra allt hvad ni befaller mig – rädda
er far – allt – blott ni lofvar ...»
</p>

<p>
»Rädda min far!» afbröt honom Ulrika med häftighet.
»Skulle då icke den, som gör anspråk på att
varda min make, vilja offra sitt lif många gånger om
för att nå detta mål utan att behöfva anföra det såsom
prof på sin kärlek. Kan det vara möjligt? ...
Kan ni rädda min far. Ja, jag ser det på edra ögon!»
</p>

<p>
»Lofva; – och befall hvad ni önskar.»
</p>

<p>
»Skynda då! – Vår Herre skall löna er goda
gärning.»
</p>

<p>
»Chère amie», sade Meijersdorff i det han reste
sig upp och sökte gifva sitt anlete dess vanliga liknöjdt
öfverlägsna utseende, »upphör en gång med dessa
slags himmelska löften. Grace à Dieu har jag långt
ringare anspråk på vår Herres tacksamhet. – Quelle
embarras att hålla reda på alla lefvande och döda! –
Men se icke så förvånad på mig. – Ah! Sacré nom,
jag kan icke annat än småle åt denna prästernas makt
att fördärfva unga sinnen. – Lifvet efter detta! –
ett skönt, ett agreabelt lif, ma foi ... Jag och min
<a id="page-468" class="pagenum" title="468"></a>
betjänt, hvarför icke äfven min häst, min kastanjebruna
Terpschichore? ... Vi skulle alla komma att höra till
samma societé des âmes? I sanning lefva vi inte uti
ett upplysningens tidehvarf!»
</p>

<p>
»Jag tycker mig förstå att detta är hedniskt»,
sade Ulrika, i det hon tog ett steg tillbaka.
</p>

<p>
»Certainement jag tror som hedningarna på allt
eller på ingenting, après votre gôut.» –
</p>

<p>
»Jag förstår icke?»
</p>

<p>
»Chagrinerar mig, kusin. Några ord skola kanske
förklara det. – Er vackra törnros par exemple, som
ni bär under hjärtat – har icke hon haft lif? Lilla
Ximene, som nyligen trampades till döds, hade icke
också hon en själ? ... Helt visst! ... Nå väl! allt som
tillhör naturen har en själ ... Till och med stenarne
ändra ju sin form. Hvad är människan annat än det
högsta tinget inom skapelsen? Kunde blomman tala och
röra sig fritt, vore ju också hon som en människosjäl.
– I våra själar, kusin, uppnår skapelsen sin högsta
fulländning – hon är, som en af mina lärda vänner i
Paris en gång yttrade, vår Gud, vårt allt. Denna låga
syndiga själ, flarnet som prästerna kalla henne, detta
<em>ingenting, det är just allt</em>. – Förstår kusin mig nu?»
</p>

<p>
»Ack jag förstår blott ett enda», sade Ulrika, då
ljudet i detsamma hördes af den i korridoren utanför
marscherande runden – »rädda min far!»
</p>

<p>
»Eh bien, cousine! Ni måste då höra mig till slut.
Nu kommer en intressant sida af saken, som min vän
Laforme säger. – Hvem är det som bevisar för oss
att blomman verkligen har ett lif – att hunden kan
skälla, att vi själfva hafva en själ – något utom oss?
Vår religion? ... Certainement non! – Endast vår
själ, vår förnimmelse, – alltså, om vår själ ljuger, om
<a id="page-469" class="pagenum" title="469"></a>
alla våra förnimmeler endast äro inbillning, då är ju
mitt andra antagande riktigt, då är ju <em>allt ingenting</em>.»
</p>

<p>
»Jag fattar ej edra besynnerligheter! Ni talar om
det eviga intet på samma gång som ni säger er veta
medlet, hvarmed min far kan räddas. Nej, låt det nu
vara slut. Vill ni framhålla min fars lif som en handelsvara,
hvilken köpes med min frihet, eller hvad är
er mening, med allt detta dunkla prat? Tror ni att en
Ulrika von Buddenbrock skall ingå på ett dylikt köpslagande.»
</p>

<p>
»Sacré nom de Dieu, ma cousine, så bör ni tala.
– Er hy skall väcka uppseende på hvilken assemblé
som hälst. Hvilken rodnad! ... Men spara era ögon
– gråt ej så mycket. – Ni måste äga er skönhet i
behåll, då ni blir min brud.» –
</p>

<p>
»Aldrig!»
</p>

<p>
»I afton kl. 11 skall er far föras till Stadsgården;
till dess får ingen inkomma hit eller lämna huset.»
</p>

<p>
»Ack min Gud!»
</p>

<p>
»I detta rum finnes en lönntrappa ner till trädgården.
Efter aftonrunden skall jag infinna mig där.
På bakgatan skall finnas hästar. Samtycker ni?»
</p>

<p>
Ulrika svarade ingenting; hon stirrade framför sig,
som hon varit ut stånd att fatta sammanhanget.
</p>

<p>
»Det gifves intet annat medel.»
</p>

<p>
»Af nåd! Rädda min far!»
</p>

<p>
»Ännu en gång, den sista! Ert ja-ord?»
</p>

<p>
Då Ulrika alltjämt teg, bugade han sig stolt och
närmade sig dörren.
</p>

<p>
Ulrika hade vändt sig mot fönstret och sett ner
på gatan. Plötsligt spratt hon till. Det syntes som
om Meijersdorff väntat denna rörelse.
</p>

<p>
»Ni tvekar», sade han, i det han på nytt närmade
<a id="page-470" class="pagenum" title="470"></a>
sig henne. »Ah, se där unge Svenske», utropade
han, i det han lutade sig mot fönsterkarmen.
»Det är kusin Liewen han för under armen – man
påstår att det skall blifva ett par.»
</p>

<p>
Ulrika hade icke på länge hört något om Svenske,
som nu gick förbi utan att kasta en blick uppåt fönsterna
medan han skämtade med fröken Liewen. Kunde
det vara möjligt?
</p>

<p>
»Se hur han ler mot henne», återtog baronen med
ett ironiskt skratt. – »Vackra Stjernnäs ... för en sådan
junker, quelle fortune!»
</p>

<p>
Ulrika svarade ej. Hvarje ord var ett nålstygn.
Hade hon väl rätt att låta en böjelse, hvilken hon ej
fann besvarad, hindra sig från att lämna sig som offer,
då det gällde att rädda faderns lif? I ett ögonblick
insåg hon till sin förskräckelse hvart hennes själfviskhet
varit nära att föra henne. Blott en enda tanke
upptog nu hennes själ, hon ville döda sig blott hon
kunde rädda sin far.
</p>

<p>
Meijersdorff såg hennes rörelse, och anade den.
</p>

<p>
»Om åtta dagar, får jag således kalla denna hand
för min?» sade han i det han böjde sig ner och artigt
kysste hennes hand.
</p>

<p>
Ett knappt hörbart »ja», ljöd från hennes läppar.
Därefter föll handen vanmäktig till sidan och hon sjönk
ner på en stol vid fönstret utan medvetande.
</p>

<div class="centerpic end">
<img src="images/i470.jpg" alt="" /></div>

<div class="chapter">

<h2 class="chapter" id="chapter-0-24">
<a id="page-471" class="pagenum" title="471"></a>
<span class="centerpic"><img src="images/i471.jpg" alt="" /></span>
<br />XXIV.
</h2>

</div>

<p class="first">
<span class="firstchar">I</span> nedra våningen af det hus, där general Buddenbrock
hade sin bostad, var ett rum vid stora inkörsporten
inredt till vaktrum. Dörren till det
samma vette åt en hvälfd korridor, hvilken, som nämndt,
utmynnade i portgången efter att hafva följt hela baksidan
af huset. Icke mindre än tre poster gingo här
åter och fram och på det myckna trampet i den öfra
korridoren kunde man förstå att antalet poster, som
där var utställdt, icke kunde vara mindre.
</p>

<p>
Sedan hålet i muren upptäckts hade nämligen
vaktens styrka tredubblats. Ingen fick längre utan
kommissionens speciella tillståndsbevis uppgå i öfre
våningen. Fåfängt hade därför Svenske sökt underrätta
Henrik om den nya plan han uppgjort till generalens
befrielse. Det var likväl nödvändigt att Henrik
i tid vardt underrättad därom – i annat fall kunde
företaget stranda i sista ögonblicket. Alla förberedelser
kunde hafva lyckats, man kunde redan måhända
hafva inträngt i generalens rum, då denne, oförberedd
<a id="page-472" class="pagenum" title="472"></a>
på allt, skulle i det afgörande ögonblicket kanske
vägra att följa sina okände räddare.
</p>

<p>
I vaktrummet sutto, vid ett stort, klumpigt träbord,
några soldater i hvita peruker med bly vid öronen
och blå rockar med citrongula, öppna fällkragar.
De samtalade om striden några dagar förut på Norrmalmstorg
mot dalkarlarne.
</p>

<p>
»Raggen må ta’ mig, om han icke sprang mot
dem med spänd studsare och sköt minst tio, för jag
såg öppningen», sade den af dem, som satt vid öfra
ändan på bordet, i det han stödde armbågarne mot
bordskanten och vårdslöst förde en af tennmuggarne
mot läpparne. –
</p>

<p>
»Fy, för djäfvuln, sådana snålvargar», afbröt han
sig i det han slängde muggen utefter golfvet. »Bara
svagdricka. Inte något därborta heller?»
</p>

<p>
»Nej, nådig fältväbel.»
</p>

<p>
»Hvad kan klockan vara?»
</p>

<p>
»De tutade nyss åtta från berget.»<a class="fnote" href="#footnote-10" id="fnote-10">[10]</a>
</p>

<p>
»Ännu två timmar till aflösning.»
</p>

<p>
»Hur var det på torget?» inföll en af de yngre
soldaterna, i det han nyfiket sträckte fram hufvudet
öfver bordet.
</p>

<p>
»Det uttrummades som jag sa’», återtog fältväbeln,
»att alla af dalflocken, efter som de lofvat godt och
hållit tunnt, skulle innan klockan fem lägga ned bössorna
och bedja riksens höglofliga ständer, Kongl.
Maj:t samt kronan om pardon och icke till dess gå
utom stadens staket.»
</p>

<p>
»Och det gjorde de?»
</p>

<p>
»Jo vackert! Det är konstiga hästar de gröna!»
</p>

<p>
<a id="page-473" class="pagenum" title="473"></a>
»Ts! gossar! ... Så samlades dalmasarne på torget
och ropade att de ville sätta af kungen och sätta
till en ny efter sin egen lagbok eller, om de icke fingo
det, inte skona lindebarnet i vaggan ... och därefter
skulle de tända eld, skreko de, på hela sta’n ... Men
då vardt annat ljud i skällan, ska ni tro. Då sprang
han fram, öfversten vet jag, och sköt neder många
tjog. Elfsborgarne började också till att fräsa. En
del masar sprang nedanför torstensonska huset i Norrström,
andra vräkte sig öfver ledstängerna på bron –
men största delen fångade vi och förde till deras egen
arsenalsgård vid Bjelkes hus på Norr.»
</p>

<p>
»De sa’ ju också att de skulle ta banken och aflifva
alla herremän, som hade peruker?»
</p>

<p>
»Ja, sex bödelsyxor hade de med sig, som de
skulle nyttja, sade de, till att hugga hufvudet af på
alla generaler, till och med öfverstarne.»
</p>

<p>
»Jag såg Belter Windgalen», inföll piparen, »och
han var svart i syna som en ankarstock och vred i
ögonen som en hängd ryss. Han skrek vid bron att
han skulle döma generalerna från både lif, ära och gods.»
</p>

<p>
»Det går väl hans nåd förutan, sa’ kaptenen miste
trumslagarn», skrattade fältväbeln, »men så sannt jag
heter Reiter», afbröt han sig, »är det icke något satty
på färde igen! – Hvad är det som rör sig där borta
vid dörren ... Någon vill in där borta?»
</p>

<p>
»Hvad är din ätt och ditt ärende?» frågade han
den inträdande, som ändtligen lyckats få upp dörrklinkan
och klifva öfver den höga tröskeln.
</p>

<div class="poem-container">
  <div class="poem">
    <div class="stanza fraktur">
      <p class="verse">”Tända krut</p>
      <p class="verse">dra wärjan ut.</p>
      <p class="verse">Supa slut</p>
      <p class="verse">förutan prut”,</p>
    </div>
  </div>
</div>

<p class="noindent">
hördes en hes basröst svara ur skumrasket.
</p>

<p>
<a id="page-474" class="pagenum" title="474"></a>
»Å, kors är det du, gamle Lunta», sade Reiter
och blef helt fryntlig till humöret. »Det var icke i
brådkastet som jag såg till en sådan karl. Hvad kan
en tocken ha för ärende?»
</p>

<p>
»Just ingenting», sade Lars småleende, i det hans
anlete antog ett mycket oskyldigt uttryck. »Det var
så ruskigt i luften och så tänkte jag, när jag gick förbi,
att jag skulle titta in och se om det var någon bekanting
här som kunde vilja skänka i ett stop öl åt
en gammal krigskamrat.»
</p>

<p>
»Skänka i? Tror du att vi ligga i Krakau nu
i själfva välmågan? – Nej, trå ta mig, om det finns
här så mycket som en droppe öl en gång; endast litet
brännvin för natten.»
</p>

<p>
»Då får ni nog en lång natt», sade Lars liknöjdt.
»Annat slag var det i gamle kungens tid.»
</p>

<p>
»Som mycket annat.»
</p>

<p>
»Tänk då om fattig man själf kunde bjuda på kalas?»
sade Lars plirande med ögonen, i det han satte
ett par buteljer på bordet.
</p>

<p>
»Nej, tack ska du ha, gamle Lunta, men vi få
inte smaka sån’t i vakten.»
</p>

<p>
»Strunt i sådana knektar! Jag kan trolla er alldeles
nyktra i en handvändning.»
</p>

<p>
»Skratta måttligt du, Kalle», varnade fältväbeln
i myndig ton piparen, »finngubbarne veta mycket som
inte andra människor veta, och den som mycket vet,
ser du, har mycket vett.»
</p>

<p>
»Ska’ han trolla?» frågade piparen, som nu började
ta saken på allvar.
</p>

<p>
»Ja, kom hit bara med kopparkitteln, ska’ du få
se på en lustig komedia», svarade Lars.
</p>

<p>
<a id="page-475" class="pagenum" title="475"></a>
»Är han en riktig finngubbe?» frågade piparen, i
det han räckte Lars kitteln.
</p>

<p>
»Kom hit bussar», sade Lars, utan att låtsa om
piparen, hvarefter han rörde om några hvarf i kitteln.
»Här ska ni få känna på en bönsoppa, som, skam ta
mig, är bättre än själfva kungens pärlevatten.»
</p>

<p>
Alla berömde den starka drycken. Den brände,
tyckte de, alldeles som eld i halsen och Lars vardt så
firad, som om han varit fanjunkaren på likvidationsdagen.
</p>

<p>
»En strunt i dryckjom är du emellertid själf, finngubbe»,
skreko ett par af de yngre soldaterna, som nyss
aflösts från sina postställen och därför icke hunnit få
sitt lystmäte.
</p>

<p>
»Man tar så mycket man tål, resten är fans skål»,
svarade Lars.
</p>

<p>
»Sen likbärare-ämbetet är inrättadt, gör det inte
mycket om, man skulle taga ändå något mer för sig.
Man kommer på hederligt sätt till Johannes i allt fall,
utan att kamraterna ha något omak för ens skull.»
</p>

<p>
»Skål, finngubbe», afbröt fältväbeln talaren, »alltsen
svarte juden döptes i Jakob, har det icke varit
så lustigt.»
</p>

<p>
»Generalen där uppe har väl så lagom muntert»,
sade Lars liksom för sig själf, då det åter vardt tyst.
</p>

<p>
»Det är snart slut på den leken», sade Reiter
med hemlighetsfull min.
</p>

<p>
»Hvart ska’ han ta vägen?»
</p>

<p>
»Till Stadsgården, förstås. Den svarta vagnen
skall ut och åka, rätt hvad det lider.»
</p>

<p>
»Inte ska’ de väl taga lifvet af honom, innan han
är dömd», sade Lars i tvehågsen ton.
</p>

<p>
»Nej, nu hörs då att du är från landet, finngubbe»,
<a id="page-476" class="pagenum" title="476"></a>
skreko de yngre med försmädliga grin. »Han dömdes,
vet jag, i dag af de höglofliga ständerna och i afton
klockan elfva skall han föras till Stadsgården.»
</p>

<p>
»Vill du hålla tyst din sakramenskade spottfoling»,
skrek Reiter upprusande, i det han kastade en mugg
efter piparepojken. – »Sade jag inte, att du skulle hålla
tyst med hvad löjtnanten sade.»
</p>

<p>
»Nå nå, kamrat», sade Lars lugnande, i det han
klappade Reiter på axeln. »Jag är väl ingen opartisk
häller – och inte tror ni väl, bussar, att <em>jag</em> kan hjälpa
honom på flykta.»
</p>

<p>
Lars, som var långt ifrån så säker på sin sak
som han låtsade vara, bytte nu om samtalsämne och
berättade den ena historien efter den andra, innan tillfälle
erbjöd sig att göra en ny fråga om den höge
fången.
</p>

<p>
»Han har nog många ögon som se efter sig, kan jag
tro», sade Lars nyfiket, då Reiter beklagade sig öfver
den stränga vaktgöringen. »Fast nog skulle väl du
och jag, gamle Reiter, om det varit i vår ungdom,
kunnat hjälpa honom lös.»
</p>

<p>
»Åtta man af lifdragonerna rår jag ännu på»,
sade Reiter, i det han strök upp sina grå knäfvelbårar.
»Men gif akt! Murarna i det här huset ha öron, ska’
I veta, och det är bäst att hålla tyst med slikt.» –
</p>

<p>
En timme senare på kvällen smög sig Lars ut på
gården, försiktigt seende sig om, huruvida någon skulle
följa efter. Därefter tog han vägen utefter stenfoten,
tills han kom till en hög häck, hvilken aftog vinkelrätt
från hörnet och som med ett smalt dike var skild
från den mur, som gränsade till åldermannen Flåbergs
tomt.
</p>

<p>
Två skiltvakter gingo åter och fram i trädgården,
<a id="page-477" class="pagenum" title="477"></a>
hvilken, som förut nämndt, upptog större delen
af tomtens baksida. Det kräfde därför stor fintlighet,
om man skulle kunna smyga sig fram osedd af dem
långs diket. Men det var tydligt att Lars var inne i
sin rol, ty han afpassade så väl sina rörelser, att han
alltjämt befann sig i skuggan.
</p>

<p>
Nästan midt emellan de båda skiltvakterna
sträckte en alm sin lummiga krona öfver planket. Hit
styrde Lars sina steg. När kan kommit inom hennes
skugga, smög han sig försiktigt intill planket. En
sakta knackning hördes.
</p>

<p>
»Du kommer sent», hördes Svenskes röst från
andra sidan staketet. »Redan halfgången tio.»
</p>

<p>
»De ville icke släppa mig förr, ers nåd – men
ännu är tid. – Mera åt sidan, hans nåd, posten kunde
eljest höra oss.»
</p>

<p>
»När skola de hämta honom?»
</p>

<p>
»Klockan elfva. – Fyra dragoner af lifregementet
skola rida framför vagnen och fyra efter.»
</p>

<p>
»Hur många man har vakten?»
</p>

<p>
»Väl sina femtio med alla posterna.»
</p>

<p>
»Och officern?»
</p>

<p>
»Hans nåd känner honom inte. – Det är en af
Lagercrantz’ västgötar.»
</p>

<p>
»Och posten vid dörren?»
</p>

<p>
»Sofver redan som en käring i julottan.»
</p>

<p>
»Står någon innanför i salen?»
</p>

<p>
»Nej.»
</p>

<p>
»Vänta mig i porten – men gif tecknet i tid, om
något skulle vara å färde. Är båten färdig?»
</p>

<p>
»På vanliga stället, hans nåd vet; vid nya bron.»
</p>

<p>
Lars lyssnade en stund, om några ytterligare frågor
<a id="page-478" class="pagenum" title="478"></a>
skulle följa, hvarefter han, då detta icke blef fallet,
smög sig försiktigt tillbaka utefter häcken och inträdde
i vaktrummet.
</p>

<p>
En stund senare rullade en svartmålad vagn med
nedfällda gardiner för fönstren uppför Regeringsgatan.
Efter honom följde fyra ryttare i lifregementets uniform.
De få vandrare, som voro ute denna tid på
dygnet, vände sig om och kastade nyfikna blickar
efter honom, då han passerat.
</p>

<p>
Den svarta vagnen stannade utanför general Buddenbrocks
hus, där ryttarne ställde upp sig, en i hvartdera
gathörnet, för att afhålla de få nyfikna, som
kunde vilja samla sig. Knappt var detta skedt, förrän
kusken med ett raskt språng hoppade ned från kuskbocken
och öppnade vagnsdörren.
</p>

<p>
»Det lyckades bra», hviskade han i örat på den utträdande
officern. – »Måtte de nu blott icke märka något.»
</p>

<p>
»Ja, låt oss skynda!»
</p>

<p>
Porten öppnade sig och den nämnde officern, åtföljd
af en soldat, som haft sin plats på kuskbocken,
ingick i huset.
</p>

<p>
Underrättelsen att vagnen, som skulle afhämta
generalen, stod utanför, hade fallit ned som en bomb
inuti vaktstugan, där soldaterna ännu voro sysselsatta
att lyssna till Lars’ historier. Med afvigvända peruker
och utan hattar hade de rusat till sina gevär.
Reiter själf hade i första häpenheten icke funnit reda
på sin värja, hvarför han glömt bort att ordna manskapet,
då officern inträdde.
</p>

<p>
»Hvad vill detta säga?» frågade denne i sträng
ton. »Jag ser kort och tärningar! Äro icke allt spel
och dryckenskap förbjudna på vakt?»
</p>

<p>
»Nådig herr kapten», stammade Reiter.
</p>

<p>
<a id="page-479" class="pagenum" title="479"></a>
»Och hvad är detta för en gynnare?» fortfor han,
då han i det samma såg Lars, som smugit sig undan
till ett hörn af rummet.
</p>

<p>
»Ja, det var så ...»
</p>

<p>
»Tag befälhafvaren i förvar, Flinta», sade han till
den soldat som följde honom, »och följ sedan själf
efter. – Håll er nu vackert i ordning, när jag kommer
ner, så att icke generalen får se, hur dåliga soldater
ni äro.»
</p>

<p>
Med dessa ord lämnade officern rummet och
uppsteg för trappan till öfre våningen.
</p>

<p>
»Hvilket rum var det?» frågade han Lars i hviskande
ton, i det han villrådig stannade i förstugan.
</p>

<p>
»Rakt fram, nådig herre.»
</p>

<p>
»Vänta här utanför.»
</p>

<p>
Då Svenske, ty officern var ingen annan än han,
inkom i generalens yttersta rum, den för läsaren bekanta
matsalen, rådde där fullt mörker. Ulrika, som
lutat sig ut genom fönstret, tydligen för att efterse
hvad vagnen skulle betyda, rusade häftigt upp, då
hon hörde någon inträda.
</p>

<p>
»Skynda, Ulrika!» sade Svenske ifrigt, då han
kände igen henne. »Du måste genast väcka din far.»
</p>

<p>
Men hon rörde sig ej ur stället.
</p>

<p>
»Hör du, älskade! Ingen minut att förlora.»
</p>

<p>
Ännu dröjde hon, synbart villrådig.
</p>

<p>
»Hvarför tvekar du? Hör hvad jag säger: Ingen
tid är att förlora.»
</p>

<p>
»Var det inte du, Carl, som nyss där nere på
gatan talade vid Liewen?»
</p>

<p>
»Vi ha ej tid att vara svartsjuka på hvarandra!
Säg till generalen!»
</p>

<p>
Ett drag af bitterhet lade sig öfver hennes anlete.
<a id="page-480" class="pagenum" title="480"></a>
Hon visste uppenbarligen icke hvad hon talade, så
förvirrad såg hon ut.
</p>

<p>
»Hvad är det för buller här ute?» hördes nu
generalens stämma från dörren.
</p>

<p>
»Kom ut, herr löjtnant», fortsatte han, i det han
vände sig om, »saken tyckes gälla oss båda.»
</p>

<p>
»Jag har i uppdrag», sade Svenske, då generalen,
åtföljd af vaktofficern, trädde ut i salen, »att föra herr
generalen till Stadsgården. – Här äro mina order.»
</p>

<p>
»Allt är i ordning, ser jag», sade vaktofficern,
efter att hafva granskat papperen, »herr generalen
torde behaga att göra sig i ordning.»
</p>

<p>
»Det måtte väl unnas mig att i enrum taga afsked
af min familj?»
</p>

<p>
»Min instruktion förbjuder det», sade Svenske
barskt. »Fatta er fort.»
</p>

<p>
»Ulrika, säg åt din mor att komma ut», sade generalen
i resignerad ton.
</p>

<p>
Men Ulrika stod som förstenad. Skulle Svenske
hafva bedragit henne? En stämma i hennes inre hviskade
att det ej kunde vara så, men hans öga blickade
så kallt och stelt. Hon förmådde knappt taga ett
steg. –
</p>

<p>
»Hvad vill du, min vän?» frågade friherrinnan i
detsamma från dörren till nästa rum. Men en blick
på de innevarande satte henne genast in i situationen
och besparade henne att göra vidare frågor.
</p>

<p>
Hvilken oförskämdhet att tränga in till dem vid
denna sena timme!
</p>

<p>
»Man väljer i sanning högst besynnerliga tider
för sina vaktombyten», sade hon med skärpa i rösten.
</p>

<p>
»Det är sista gången du blir störd, kära», sade
generalen, i det han slöt henne i sin famn. – »Farväl
<a id="page-481" class="pagenum" title="481"></a>
<span class="centerpic"><img src="images/i481.jpg" alt="" /></span>
<a id="page-482" class="pagenum" title="482"></a>
Magdalena ... och du, Ulrika, gråt icke, kära barn!
Hälsa Henrik! Hälsa den käre gossen!»
</p>

<p>
»Skynda, general», sade Svenske, ur stånd att
dölja sin ifver, »vi komma efter tiden.»
</p>

<p>
»Skall det ske i natt?» frågade generalen med
en förvånad blick på officern; »så sade ni ej nyss.»
</p>

<p>
Nu tycktes Ulrika plötsligt åter få lif:
</p>

<p>
»Nej, låt honom stanna!» sade hon och grep
Svenskes hand som hon höll krampaktigt i sin. »Ack,
hör mig! – Blott en dag.»
</p>

<p>
Svenskes oro växte med hvarje ögonblick. Skulle
hon utsäga hans namn, vore allt förloradt, då vaktofficern,
hvilken redan tycktes vara tvehågsen, kunde
finna stöd för sina möjliga misstankar.
</p>

<p>
»Herr general», sade Svenske med fast stämma,
i det han artigt förde Ulrika åt sidan, »jag måste lyda
mina order. I fall ni vägrar att följa mig, måste jag
ropa på mitt folk. – Hör hit, bussar», skrek han ut
genom dörren.
</p>

<p>
Under sådana förhållanden fanns ingenting annat
för generalen än att lyda. Det var en uppskakande
scen som följde och Svenske led inom sig af den
dubbla rol, han måste spela.
</p>

<p>
»Behagar herr generalen följa mig?» sade han
slutligen, i det han tog ett steg mot dörren.
</p>

<p>
En djup tystnad följde på denna fråga. Det var
ett ögonblick fullt af oro. Månskenet bredde sig,
mildt och sällsamt, öfver det stora rummet, i hvilket
de nämnda personerna stodo, med ängslan lyssnande
till de ljud af steg och röster som hördes på gården.
</p>

<p>
Den på hvilket uppträdet tycktes utöfva sitt största
inflytande var Lars. Allt sedan han inkommit,
hade han oupphörligt haft sina blickar fästa på den
<a id="page-483" class="pagenum" title="483"></a>
stora venetianska spegeln, i hvilken månskenet på ett
fantastiskt, oregelbundet sätt återgaf de närvarandes
åtbörder. Man kunde förstå på hans minspel att det
ej stod rätt till med honom. Huru hans grå ögon än
irrade kring rummets väggar och tak, stannade de alltid
till sist vid spegeln.
</p>

<p>
Plötsligt rusade han med af vrede färgadt anlete
fram mot generalen.
</p>

<p>
»Ah – nu har jag dig ändtligen», hväste han,
och hans grå ögon flammade till, i det han knöt sin
senfulla arm mot generalens anlete. »Minns du här
för tjugu år sedan? Minns du här, när du tvang mig
att vara mästerman? – Men ser du, där borta vinkar
min hvita flicka! Ha, ha! ...» skrattade han, i det
han pekade på spegeln – »hon vinkar dig äfven ...
Hör hur hon kommer emot oss. Hör på, du Belials
och Belzebubs förste! ... Men nu skall du icke längre
gäckas med mig.»
</p>

<p>
Han drog sin långa huggvärja och rusade mot
generalen.
</p>

<p>
Stum af förvåning stod denne inför anklagelsen.
Visserligen hade han i sin ungdom varit delaktig i
blodiga dåd, men om den anklagelse, som den rusige
soldaten nu riktade mot honom, kände han intet.
</p>

<p>
Svenske och vaktofficern hade emellertid afväpnat
Lars och Svenske gaf befallning på nytt att man
skulle bege sig af, då till allmän förvåning spegeln
ljudlöst vände sig utåt rummet. Den var tydligen
en löndörr, genom hvilken någon höll på att inträda.
</p>

<p>
Då vaktofficern blef varse denne sistnämnde,
släppte han genast sitt tag i Lars’ rockärm och gaf
signal åt vakten att fara var å färde. Lars åter kände
sig icke väl fri, förrän han grep korsgeväret från en
<a id="page-484" class="pagenum" title="484"></a>
soldat och rusade mot gestalten, hvilken, innan han
hann taga ett steg fram ur öppningen, tumlade tillbaka
träffad midt i bröstet af Lars’ gevär. Stöten
var så våldsam, att äfven Lars följde med efter ner i
det mörka hålet.
</p>

<p>
De närvarande stodo slagna af häpnad och det
dröjde en stund, innan Svenske kom sig för att springa
fram till den hemlighetsfulla öppningen, ur hvilken en
fuktig, kall luftström fläktade honom till mötes.
</p>

<div class="centerpic end">
<img src="images/i484.jpg" alt="" /></div>

<div class="chapter">

<h2 class="chapter" id="chapter-0-25">
<a id="page-485" class="pagenum" title="485"></a>
<span class="centerpic"><img src="images/i485.jpg" alt="" /></span>
<br />XXV.
</h2>

</div>

<p class="first">
<span class="firstchar">D</span><span class="postfirstchar">et</span> torde vara nödvändigt att, innan vi gå vidare,
förklara för läsaren åtskilligt af hvad som i
föregående kapitel berättats. När Svenske
tidigt samma dag på morgonen återkommit till sitt
kvarter, hade han ej fått någon ro. Han hade därför
tagit på sig sjömansdräkten och begifvit sig ut på
vandring. Striden med de oroliga dalkarlarne var nyss
slutad på Norrmalmstorg. Här och hvar påträffade
han blodpölar mellan den ojämna stenläggningen. Sönderbrutna
vapen lågo kringspridda öfver hela torget.
</p>

<p>
I porten till Kastenhof observerade han några
adelsmän och igenkände i den ene af dem Schulenberg.
</p>

<p>
»Potz donner, skall jag icke föra honom till Stadsgården,
utan att en katt skall komma i vägen», skräflade
denne, i det han vred upp sina svarta knäfvelbårar.
</p>

<p>
»Men äro åtta man nog, om någon af dessa våghalsar
vill befria honom.»
</p>

<p>
»Gott bevare! – Jag tager dem mans äfven med
– om det skulle knipa.»
</p>

<p>
<a id="page-486" class="pagenum" title="486"></a>
»Godt – jag litar då på er – tiden får ni veta
sedan. – Jag skall skicka en stafett till löjtnant Dentelen,
som har vakten, om rätta tiden.»
</p>

<p>
»Allt skall vara i ordning till klockan tio.»
</p>

<p>
Hvad Schulenberg yttrat om Stadsgården, hade genast
ådragit sig Svenskes uppmärksamhet. Han låtsade
betrakta ett gevär, som låg i rännstenen, medan
han sökte uppfånga så många ord af samtalet som möjligt.
Men mera än hvad ofvan är anfördt fick han just
icke höra. Det hade emellertid varit tillräckligt. Han
visste nämligen att domen öfver generalen var fälld,
fast den ännu hölls hemlig, och hvad de talade om kunde
därför icke gärna afse någon annan än denne, hvarför han
slöt sig till att man samma afton ärnade föra generalen
till Stadsgården. Som en blixt rann idén upp för honom
att han själf skulle åtaga sig Schulenbergs uppgift.
Han beslöt därför att till en början göra sig närmare
underrättad om dennes rol. Inne på gården såg han
en stalldräng sysselsatt med att skölja hjulen på en
stor resvagn. Han beslöt pröfva sin lycka på honom.
</p>

<p>
»En stor vagn» – sade han liknöjdt, i det han
betraktade vagnen från alla sidor och lyfte i bakaxeln.
</p>

<p>
»Jo, jo men, din sjöbjörn, men så är det också
annat don att ta i än din skuta.»
</p>

<p>
»Hvem ska’ åka i den?»
</p>

<p>
»Ja, tänk om du finge veta det!»
</p>

<p>
»Hör på, kamrat, jag frågade dig hvem som ska’
åka i den här kaleschen.»
</p>

<p>
»Ja, inte var det jag som frågade därom?»
</p>

<p>
»Stå inte och åbäka dig så där för främmande
folk», hördes i detsamma en hvass, kvinnlig stämma
inifrån ett af uthusen. – »Du vet lika väl som du
lefver att du ska’ köra generalen till stupstocken.»
</p>

<p>
<a id="page-487" class="pagenum" title="487"></a>
»Hvilken general?» sade Svenske med den enfaldigaste
min i världen.
</p>

<p>
»Kors, ett sånt kräk! Honom, förstås, som ska’
halshuggas för förräderi», fortfor rösten.
</p>

<p>
»Akta sig hon, Bergströmskan, att prata om mer
än hon vet», sade stalldrängen, i det han satte ämbaret
från sig och såg sig förskräckt omkring – »löjtnanten
sitter där inne i källarsalen och finge han höra
hvad hon pjollrade, kom hin att rida henne.»
</p>

<p>
Nu hade Svenske fått veta så mycket han på det
hållet kunde hoppas få veta. Och hans plan var redan
uppgjord. Han visste hvar Strussenfelt och de öfriga
vännerna, höllo sig dolda. Innanför källarsalen var ett
mindre rum, där han senare på aftonen stämt möte
med dem. Schulenberg borde under någon förevändning
narras bort och orderna om generalens förflyttning
fråntagas honom. En vagn skulle under tiden hållas
tillreds. Under det att vederbörande skulle leta efter
Schulenberg, skulle generalen redan vara ett godt
stycke utom staden. Ännu visste han dock icke timmen
som var bestämd för afhämtningen, men före
klockan tio på aftonen var det icke troligt att den
skulle äga rum efter hvad han nyss hört.
</p>

<p>
Allt gick efter uträkning. – Schulenberg fick en
biljett, skrifven med fruntimmersstil, hvari han togs
till rådgifvare i en politisk intrig och sattes i utsikt
att komma i åtnjutande af sin hessiska pension, om
han efterkom uppmaningen, och han infann sig också
punktligt på mötesplatsen.
</p>

<p>
Här väntade honom en svartklädd, tätbeslöjad dam
i en hög phaëton, som tecknade åt honom med handen
att taga plats bredvid sig. Han tvekade ett ögonblick,
<a id="page-488" class="pagenum" title="488"></a>
men litet glad efter den mängd Rotenbleicher
han druckit till middagen, tog nyfikenheten och lättsinnet
ut sin rätt. Att fara ett stycke utom tullen i
detta mystiska sällskap innebar en viss retelse och
på den ljusa sommareftermiddagen kunde ju intet ondt
hända honom.
</p>

<p>
Vagnen körde först några famnar utåt den smala
gatan, men därefter vände den tvärt af inåt en gränd.
Schulenberg märkte det ej, sysselsatt som han var att
genom slöjan söka uppfatta sin tysta grannes anletsdrag,
förrän vagnen redan var inne i ett mörkt porthvalf.
Hvad som sedan följde kunde han aldrig riktigt få
klart för sig. Han mindes blott att han plötsligt kände
sig fasthållen af ett par starka armar, att en rullad
tygbit stacks i munnen på honom samt att han, innan
han hunnit hämta sig ur sin förvåning, fann sig bunden
till händer och fötter, hvarefter han inbars i ett
rum på sidan af portgången.
</p>

<p>
Här undersöktes hans fickor af den beslöjade
damen. Oaktadt sitt raseri kunde han inte låta bli att
skratta i mjugg vid tanken på den snopna min, hon
skulle göra, när hon skulle finna hans börs tom. Men
hans förvåning vardt i stället så mycket större, då hon,
utan att fästa sig vid de få skramlande plåtar som densamma
innehöll, lade den åter på sin plats och i stället
framtog det hopvikna papper som han bar innanför
rocken och som var ordern om generalens bortförande.
Nu förstod han hvarom saken handlade och svor inom
sig en ed öfver sin dumhet att låta locka sig som en
riktig dummerjöns i fällan.
</p>

<p>
»Ni får icke släppa honom ut», sade den förmenta
damen med djup basröst, i det hon skrattande lämnade
brefvet åt kusken.
</p>

<p>
<a id="page-489" class="pagenum" title="489"></a>
»Nej, ers högvälborenhet! – inte på åtta dagar»,
sade denne, i det han bugande lämnade henne plats
i dörren.
</p>

<p>
Schulenberg hörde huru dörren låstes igen med
dubbla slag. Det var öfverdrifven försiktighet, tänkte
han, ty så fast bunden, som han var, kunde han i allt
fall icke röra sig af stället, äfven om dörren stått på
vid gafvel.
</p>

<p>
Det djärfva vågstycket hade sålunda till en del
lyckats. Ingen människa hade funnits i gränden, som
kunnat draga misstankar af det buller, som gjordes
då Schulenberg infördes i huset. De fångna dalkarlarne
utgjorde nämligen ett alltför starkt dragningsmedel
för de nyfikna, för att de sysslolöst skulle drifva
omkring på gatorna i det inre af staden.
</p>

<p>
Hvad som sedan hände är i få ord omtaladt.
</p>

<p>
När Svenske – ty det var han som utfört damens
rol – kom tillbaka ut i gränden, lät han slå
upp phaëtonen, så att den liknade en täckvagn, hvarefter
fönstergardinerna fälldes ner. Inom en handvändning
var på samma gång den svartklädda damen förbytt
till en ung officer i lifregementets uniform. Kusken
satte sig åter upp på kuskbocken. Åtta ryttare,
som väntat i en gränd bredvid, redo fram, hvarefter
vagnen satte sig i rörelse nedåt Regeringsgatan.
</p>

<p>
Ännu återstodo likväl de farligaste ögonblicken.
Att vagnen icke var den vanliga gjorde mindre, sedan
Lars dragit försorg om att vaktfolket icke var alltför
noga i sina granskningar. Men officern skulle möjligen
draga några misstankar däraf att befälhafvaren
för eskorten icke var Schulenberg, utan en främmande
officer som han icke kände. Så blef emellertid icke händelsen.
Posterna gjorde i vederbörlig ordning honnör
<a id="page-490" class="pagenum" title="490"></a>
och så snart vaktofficern fick se orderna, gjorde han,
såsom redan är omtaladt, icke den ringaste svårighet
att utlämna sin fånge. Hade icke Lars kommit emellan,
skulle troligtvis den djärfva planen allt igenom
lyckats.
</p>

<p>
När Lars försvann genom öppningen till löngången,
hade Svenske, såsom nämndes i förra kapitlet,
sprungit efter honom. Men han hejdade sig. Han
hörde hur soldaterna stötte korsgevären i stenläggningen,
under det de ordnade sig utanför i korridoren.
Spelet var förloradt. Skulle han skynda efter
Lars för att själf på detta sätt undkomma? Men
detta hade varit detsamma som att lämna sina vänner
i sticket. Han skyndade till fönstret. Vagnen var
borta och han såg en stark kedja af soldater utställd
kring kvarteret.
</p>

<p>
Hans oro undgick icke generalens uppmärksamhet,
men han förstod ingenting af hvad som passerade.
För öfrigt var han fullt upptagen af att trösta sin
dotter, som slagit sina armar kring hans hals och
smekte, under krampaktig gråt, hans grå hufvud.
</p>

<p>
Den enda som bibehöll fattningen var friherrinnan.
</p>

<p>
»Hur länge skall detta gyckelspel vara?» frågade
hon slutligen, ur stånd att längre kunna behärska sin
vrede. – »Ni ser att min dotter ligger vanmäktig.
Vill ni mörda oss, så gör det fort – men vanhedra
oss icke längre med er närvaro.»
</p>

<p>
»Hör mig med lugn!» sade Svenske, i det han
vinkade åt sin kamrat att regla dörren. »Gud skall
veta att ingen velat mindre vanhedra er än jag. –
Jag kunde hafva räddat generalen, om han velat följa
mig genast, men nu är det tyvärr för sent.»
</p>

<p>
<a id="page-491" class="pagenum" title="491"></a>
Några kraftiga kolfslag på dörren till korridoren
förtogo i detsamma ljudet af hans stämma.
</p>

<p>
»De äro utanför, skall jag öppna?» frågade hans
kamrat, den hederlige Strussenfelt, generalens forna
adjutant.
</p>

<p>
»Nej, låt dem själfva försöka. – Se här, herr
general, tag denna värja. Vi kunna slå oss igenom.»
</p>

<p>
Men Buddenbrock lät handen vanmäktigt falla till
sidan.
</p>

<p>
»Rädda er själf, unge man», sade han i liknöjd
ton, »och lämna mig åt mitt öde.»
</p>

<p>
Dörren syntes nu färdig att gifva vika för de upprepade
kolfslagen, medan nere på gatan folkhopen
ökade sig för hvarje ögonblick.
</p>

<p>
»Ack ja, kusin! Fly!» ropade Ulrika, som nu förstod
hela sammanhanget och som denna tanke tycktes
återgifva fattningen, i det hon grep Svenskes hand och
sökte föra honom åt sidan. – »För min skull!»
</p>

<p>
»Skynda, herre», hördes i detsamma en hes, rosslande
stämma från löntrappan – »vägen är fri.» Han
kände igen Lars’ röst.
</p>

<p>
Hvad tjänade det till att längre strida för ett mål,
som var förloradt. Han grep Strussenfelt i armen och
tecknade åt honom att följa sig, hvarefter de skyndade
sin väg, följda af de öfriga vännerna. När de nerkommit
för den branta trappan, som ledde ner till källarvåningen
och mynnade ut i en mörk gränd på baksidan
af huset, kunde Svenske af braket, som han hörde
uppifrån, förstå att dörren till salen gaf vika för de
påträngande soldaterna.
</p>

<div class="centerpic end">
<img src="images/i491.jpg" alt="" /></div>

<div class="chapter">

<h2 class="chapter" id="chapter-0-26">
<a id="page-492" class="pagenum" title="492"></a>
<span class="centerpic"><img src="images/i492.jpg" alt="" /></span>
<br />XXVI.
</h2>

</div>

<p class="first">
<span class="firstchar">D</span><span class="postfirstchar">et</span> var en vacker julikväll. Tornspirorna på
Arsenalen skimrade i aftonbelysningen, och ute
på strömmen, mellan de rödmålade fiskblötarbodarne,
speglade lustjakter och vedskutor sina hvita
segel i den lugna vattenytan.
</p>

<p>
På Norrmalmstorg rådde en ovanlig liflighet. Folksamlingen
ökade sig i hvarje ögonblick och luften fylldes
småningom af mullrande sorl. Allas ögon voro
riktade mot slagtarhusbron. Dystert och enformigt
ljödo kyrkklockorna öfver sorlet, tills några trumhvirflar
kommo detta att växa till ett väldigt brusande.
</p>

<p>
»Han kom ändå inte sin väg, den där förrädaren»,
yttrade en af åskådarne, en mager spenslig karl i snusbrun
rock och spännskor, hvilken efter mycken möda
lyckats klänga sig upp på taket till ett af vakthusen
vid bron.
</p>

<p>
»Ja så är det», svarade den tilltalade, en äldre
borgare, hvilken redan fått plats där uppe, »när man
<a id="page-493" class="pagenum" title="493"></a>
har godt om vänner ... gamle Flåberg han kom på
Marstrand han, hur han än sparkade.»
</p>

<p>
»Att sätta en hederlig borgare på fästning! ...
Jo det är frihet det.»
</p>

<p>
»Var likt till någon frihet, sa’ hon som fick tala
och bet tungan af sig. Nej, gör du mans en peruk af
friheten, bror Tunnman, då vet du hvar du har honom.»
</p>

<p>
En stark trumhvirfvel, som hördes öfver sorlet,
kom dem att tystna ett ögonblick.
</p>

<p>
»Nu komma de med honom!»
</p>

<p>
»Nej, det är bara kavalleriet som går först ...
Två regimenten ryttare.»
</p>

<p>
Ryttarne redo fram på brobanan i tätt slutna led.
Deras gula uppslag stucko bjärt af mot de mörkblå
rockarne; deras långa huggvärjor, som de höllo dragna
vid sidan, blänkte i solen. Med bistra, allvarliga blickar
betraktade de folket på sidorna.
</p>

<p>
Efter dem körde en ensam vagn med nedslagna
sidostycken. På baksätet sutto tvänne äldre män: den
ene kände man väl igen – den ryktbare Tollstadius,
tidehvarfvets kanske mest omtyckte predikant –
den andre var generalen von Buddenbrock, den af
stockholmspöbeln mer än allting hatade förrädaren eller,
som han nu öknämndes, »marskalken för finska färden».
Smädelsen och hånet hade emellertid föga verkan på
honom. Frimodigt såg han åskådarne i ögonen och
det var mången, hvilkens samvete den aftonen vaknade,
som icke kunde nog beundra den åldrige krigsmannens
lugna och ädla uppsyn.
</p>

<p>
»Se hur han hälsar!» sades i hopen. »Han är
minsann kavat, så förrädare han är!»
</p>

<p>
Ett par timmar senare på kvällen vände samma
tåg tillbaka öfver torget. Äfven de sorlande folkhoparne
<a id="page-494" class="pagenum" title="494"></a>
voro de samma, men vagnen gick nu tom. På
sandbacken utanför Norrtull hade det hemska dådet
fullbordats och det styrande partiet med den olycklige
krigarens blod satt en mörk skamfläck i vår historia.
</p>

<p>
Några adelsmän, som med möda lyckats bana sig
väg genom folkhoparne, stannade utanför Castenhof.
</p>

<p>
»Ma foi de Paris», sade en af dem i det han kastade
en blick efter de böljande folkhoparne, »hur kan
mon frère fråga något sådant? Som om jag icke skulle
hafva nog starka nerver att åse hur man décapiterar
någon! – Men det äcklade mig ... därför höll jag
mig därifrån!»
</p>

<p>
»Det var ett storartadt skådespel, skall mon frère
tro», återtog Schulenberg, i det han vred upp sina
mustascher. »Han var sannerligen en långt mindre
kruka än jag trott ... lika lugn som om han klifvit
till häst för att taga sig en morgonpromenad, då han
steg upp på schavotten.»
</p>

<p>
»Har alltid sagt att det var en brav man, en man
med courage.»
</p>

<p>
Laforme kände med fingret i ena ögonvrån liksom
han anat en tår.
</p>

<p>
»De där herredagsmännen, som skulle föreställa
vittnen, darrade i sina långrockar ... Det duger inte
att ha fruntimmersnerver vid sådana tillfällen.»
</p>

<p>
»Certainement, mon ami! – men då man som jag
sett både Cartouche och hans band, Nivet, för att icke
tala om Déschauffours, som först kväfdes och sedan
brändes – hvilket, i parentes sagdt, var föremål för
en lång undersökning bland vetenskapsmännen – jag,
som var så intimement lierad med Argenson, polislöjtnanten
i Paris – ah, quel homme! – A propos
– är det sant att generalens familj skall lämna Sverige
<a id="page-495" class="pagenum" title="495"></a>
– la belle Ulrique såg jag i går; hon var i sanning
förtjusande i sin sorgdräkt?»
</p>

<p>
»Deras jakt har legat segelfärdig flere dagar vid
Skeppsbron ... men friherrinnan lär vara illamående.»
</p>

<p>
»Ah Madeleine! Äfven hon en högst aimable
dam. Hvilka angenäma aftoncirklar! – Sedan jag
hade den nåden att vara befalld till hertiginnan af
Maine, har jag icke varit i tillfälle att hafva så nöjsamma
passetemps. Societeten, mon frère, är icke
den samma nu som för några år sedan – inga intressanta
nouveller, inga picknicker ...»
</p>

<p>
»Om vi stärka lifskraften genom några glas rhenvin,
som salig Meijersdorff sade, skola vi sakna dem
mindre.»
</p>

<p>
»Och le pauvre baron», sade hofjunkaren, i det
han höjde på axlarne och närmade sig porten, »jag
sade alltid: när man jämt anstränger sina nerver och
petar omkring sig med värjan åt alla håll och kanter,
måste det en gång taga ett sorgligt slut.»
</p>

<p>
»Han hade fått ett duktigt hål i sin undertröja;
jag såg det, när fältskären sökte lappa ihop det.»
</p>

<p>
»Sacré nom! Ända ut i ryggen, hörde jag. Och
de lära ännu ej fått fatt i den som gjorde öppningen.»
</p>

<p>
»Jo, för fanden! Han låg strax bredvid under en
buske och kippade efter anden.»
</p>

<p>
»Men, se där kommer Henriette», utropade Laforme,
i det han hastigt vände sig om. »Adieu, min vän.
Excuse! Vi lämna residenset i afton, för att ordna oss
på Stjernnäs. – Hvilken aimable dame min fästmö är!
– Se blott noga på henne, mon frère, se med hvilken
dignité hon besvarar hälsningen af de där tölparne. –
A propos ... Har mon frère hört något om den finske
<a id="page-496" class="pagenum" title="496"></a>
ynglingen ... man påstår sig ha sett honom i går.
Henriette är i sanning curieuse att få råka honom.»
</p>

<p>
»Aha! Jag förstår», skrattade Schulenberg »... litet
svartsjuka redan!»
</p>

<p>
»Om mon frère skulle få återse honom», sade
Laforme leende, i det han räckte honom fingerspetsarne
till afsked, »kan ni ju komma ihåg att säga honom
från mig att jag aldrig skall glömma när han ville äta
upp porslinskräftorna kring laxmajonäsen hos långe
Sparren – men adieu, jag ser att min förtjusande vän
vinkar mig! – Hon är för blyg att våga sig in mellan
så många kavaljerer. – Adieu! – Vi resa i afton!»
</p>

<p>
Schulenberg kände sig nästan rörd efter detta afsked,
då han i nästa ögonblick trädde in i källarsalen.
Ja, han skulle kanske fått rätt, om han, såsom Laforme
nyss gjorde, misstänkt att han haft en liten tår i ena
ögonvrån. Men också hade baronen och Laforme varit
de enda vänner han haft i lifvet. Den ene var nu
död och den andre drog bort åt fjärran nejder med sin
brud. Det fanns ingen mer som skulle vilja låna honom
ens de nödvändiga medlen för tillvaron mot det
svaga hoppet att en gång varda delaktig af den hessiska
pensionen. Det låg därför icke samma öfvermod
längre i hans stämma, då han begärde en flaska rhenskt
vin af vackra Cecilia.
</p>

<p>
Detta var sista gången hon såg honom. Hvart
han sedermera tog vägen visste ingen. Sedan han
låtit narra sig af Svenske, när han skulle bortföra generalen
till stadshuset, hade han mist sin syssla hos
Lagercrantz och därmed sista resterna af existensmedel.
Ryktet berättade visserligen några år senare att en
person vid namn Schulenberg efter åtskilliga galanta
äfventyr i södra Sverige råkat i gräl med en borgare
<a id="page-497" class="pagenum" title="497"></a>
i Kalmar, hvilkens hustru han velat ofreda, samt stuckit
ihjäl honom, hvarför han måst rymma ur landet. Men
huruvida det var samma person, som förekommit i
denna berättelse, är ej säkert. Så mycket veta vi emellertid
med säkerhet, att Laformes hälsning angående
porslinskräftorna fick han aldrig tillfälle att framföra.
</p>

<p>
Hur hade det gått för Svenske? Det är snart omtaladt.
Sedan han och hans vänner kommit ner i källaren
under det Buddenbrockska huset, hade det varit
lätt för dem att finna väg genom trädgården. Här
funno de Lars, liggande på en rosrabatt, och ett stycke
därifrån Meijersdorff, båda svårt sårade.
</p>

<p>
I första ögonblicket ärnade Svenske föra Lars
med sig. Men när han böjde sig ner öfver hans skäggiga
ansikte såg han att ögonen voro brustna. Döden
måste ha inträffat nyss förut; ty Svenske ville bestämdt
erinra sig att han hört Lars ropa nerifrån löntrappan
åt honom att han skulle skynda sig.
</p>

<p class="tb">
<sup>*</sup>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<sub>*</sub>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<sup>*</sup>
</p>

<p class="noindent">
Det var sent en kväll några månader senare som
Svenske återkom till hufvudstaden efter en längre frivillig
landsflykt. Ännu var han visserligen efterspanad;
men trots faran, för hvilken han, i händelse af upptäckt,
vore utsatt, hade han icke längre kunnat styra
sin otålighet efter att få råka Ulrika.
</p>

<p>
Det första han såg, när han kom upp i sitt härberge
var en liten biljett, som låg på fönsterbrädet.
»Vi resa i afton», stod det i densamma, »Ulrika hälsar
dig af uppriktigt och tacksamt hjärta. Lef väl! Henrik.»
</p>

<p>
»I afton», upprepade han mekaniskt för sig själf
– »men hvilken afton?» –
</p>

<p>
<a id="page-498" class="pagenum" title="498"></a>
Han rusade ner för trapporna för att höra med
sin värdinna, när detta bref kommit; men hon kunde
icke säga om det varit under den förflutna veckan
eller ännu tidigare, som budet med brefvet varit där.
Han skyndade upp för att läsa om igen de få orden.
Själf har hon icke skrifvit så mycket som en rad till
afsked, sade han halfhögt för sig själf.
</p>

<p>
Han beslöt, trots risken af upptäckt, att gå till
hennes forna bostad. Men när han kom dit såg han
att gardinerna voro nerfällda för alla fönster och af en
tjänare, som just höll på med att stänga porten, fick
han intet besked. Denne svarade på Svenskes fråga,
om friherrinnan var hemma och tog emot, att han icke
visste om det varit en friherrinna eller någon annan
dam som bott där i huset före hans herrskap, men
hvilket hon nu varit så hade hon rest sin väg för flere
veckor sedan.
</p>

<p>
»Vet du ej hvart hon reste?» frågade Svenske ifrigt.
</p>

<p>
»Nej, det stod inte skrifvet på någon kista.»
</p>

<p>
»Kunde du ej fått veta det af någon af hennes
domestiker?»
</p>

<p>
»Ingen frågade dem – jag tyckte att det bar af
med sakerna ner till Skeppsbron», kom det slutligen
med synbar ansträngning.
</p>

<p>
Ulrika hade sålunda verkligen rest ur landet utan
att sända honom en rad till afsked. Han stod länge
tankfull. – Hennes sista ord den minnesvärda aftonen,
då han varit nära att rädda hennes far, hade likväl
tydt på att hon fullt begripit hans goda afsikt. Men
han vågade knappt längre tänka på den kvällen. Han
måste, när allt kom till, ej befunnit sig vid sina sinnen;
ty det hela föreföll mer och mer som en villa, en dröm.
</p>

<div class="centerpic">
<a id="page-499" class="pagenum" title="499"></a><img src="images/i499.jpg" alt="" /></div>

<p>
<a id="page-500" class="pagenum" title="500"></a>
Utan att tänka på hvad han gjorde skyndade han
mot staden. Skymningen hade redan inträdt, då han
nådde fram till Skeppsbron.
</p>

<p>
Aftonen var ovanligt vacker. Det var sent och
endast några smala strimmor af blekgult och silfver
kantade i norr den djupblå, stjärnklara himmelen. Öfver
Danviksbergen höjde sig fullmånen i praktfull glans,
i hvilken skummet efter båtarnas årtag glittrade som
silfver. Muntra melodier från valthorn, oboër och
flöjter närmade sig staden. Det var ett lustparti, tänkte
Svenske, som vände hem efter någon landtlig picknick,
och han kom nu ofrivilligt att tänka på den landtliga
festen på Liljeholmen, då han nyss var kommen till
Stockholm.
</p>

<p>
Det var nu mer än två år sedan dess. Han kände
igen den lilla stjärnan i öster och undrade på hvar
hon, föremålet för alla hans tankar, som också hade
sin del i den stjärnan nu kunde vara.
</p>

<p>
Ett stycke från södra landet aftecknade sig seglen
af en större jakt, som långsamt rörde sig långs den
mörka bergväggen. Snart skulle icke mer än det
hvita toppseglet skymta fram öfver Skeppsholmsudden.
Drömde han eller stod icke en svartklädd kvinnoskepnad
vid akterstäfven?
</p>

<p>
Många kvällar gick han sedan ensam ned till
stranden för att se om ingen jakt seglade ut. Detta
blef slutligen en njutning för honom liksom det äfven
var ett nöje för honom att undvika andra människor.
</p>

<p>
En afton i skymningen skulle han företaga sin
vanliga färd, och hade just öppnat dörren, då en person
mötte honom i förstugan. När han betraktade
denne närmare kände han igen sin morbror.
</p>

<p>
Biskopen sade icke ett ord förrän han suttit en
<a id="page-501" class="pagenum" title="501"></a>
lång stund inne i Svenskes rum. Han var sig mycket
olik. Svenske kände nog igen honom på hans kala,
fårade panna och bleka magra anletsdrag, men hela
ansiktsuttrycket var förändradt. Det låg något ödmjukt,
nästan bönfallande i de grå ögonen.
</p>

<p>
»Skall du gå ut?» frågade biskopen slutligen, tyst
och dröjande.
</p>

<p>
»Vill min vördade morbror säga mig något?»
</p>

<p>
»Ja, jag ville nämna för dig att jag reser om
några dagar. Vill du följa mig? –»
</p>

<p>
»Jag? – Hvarthän?»
</p>

<p>
»Hvarthän om ej till Finland?»
</p>

<p>
»Finland?» upprepade Svenske förvånad. »Skall
I lämna riksdagen?»
</p>

<p>
»Ja, jag har fått nog af denna världens lumpna
kif. – Jag har hämnats – och hämnden har fallit på
mig tillbaka med en förkrossande tyngd.»
</p>

<p>
»Du har ju, så vidt jag vet, nu mera intet att
lefva af», återtog biskopen efter en stunds tystnad.
»Jag gifver dig min förmögenhet efter min död.»
</p>

<p>
»Jag har nog för måttlig man.»
</p>

<p>
»Pojke», utbrast biskopen, i det han reste sig
häftigt från stolen, »skall du än en gång försmå din
frändes tillbud?»
</p>

<p>
»Min frände har en gång förbannat mig? Och han
har sedan varit en af generalens ...»
</p>

<p>
»Säg ej ut ordet. Låt de döde hvila i fred! –
Om jag syndat är väl du icke mannen att ransaka
hjärtan och njurar? ... Men låt de onda orden fara»,
återtog han med mildare tonfall, i det han fattade
Svenskes hand. »Du är alltid min innerligt älskade
systers son; den enda af mina många fränder jag har
i lifvet; följ mig.»
</p>

<p>
<a id="page-502" class="pagenum" title="502"></a>
Men Svenske skakade på hufvudet. Han kände
inom sig att han ej kunde det.
</p>

<p>
Biskopen såg ett ögonblick forskande i hans ögon
innan han fortsatte:
</p>

<p>
»Vägrar du vill jag icke bedja dig mera ... om
du skjuter handen tillbaka, vill jag icke taga henne.
Inför den högste återkallar jag emellertid de ord som
jag för två år sedan i hetsigt mod lät undfalla mig ...
Du ser alltså barn att det ej är falsk blygsel, som
längre skiljer mig från ditt hjärta.»
</p>

<p>
Den gamle mannens ömt allvarliga tilltal smälte
isen kring ynglingens hjärta. Svenske kände sig alltmera
tvehågsen. Skulle han då för alltid nödgas öfvergifva
sina drömmar? Han for med handen öfver pannan.
</p>

<p>
»Du tvekar ännu?» återtog biskopen, då Svenske
icke svarade. »Din hug står väl till annan färd. –
Jag trodde ock att du redan farit, då du icke hedrade
gamla Beatas jordfästning.»
</p>

<p>
»Är tant Beata död?»
</p>

<p>
»Ja!»
</p>

<p>
»Är gamla tant Beata död!»
</p>

<p>
»Har du då ej vetat det? Hon sade att hon sändt
en hälsning till dig och undrade mycket på att du icke
kom till henne för att höra mera därom.»
</p>

<p>
Biskopens blickar följde möblerna i rummet. Det
var liksom han hade sökt något.
</p>

<p>
»Se här!» utbrast han och tog en svart ask från
spiselkransen. »Har du icke öppnat den ännu. Det
är ju Beatas skrin.»
</p>

<p>
Svenske stod alldeles slagen af förvåning. Han
hade aldrig, upptagen som han var af sitt ständiga
grubbel, kommit att observera det vackra skrin, som
biskopen nu räckte honom.
</p>

<p>
<a id="page-503" class="pagenum" title="503"></a>
Men nu erinrade han sig att en gång för flere
veckor sedan hans värdinna inkommit sent på natten
och sysslat med något borta vid spisen, under det hon
pratat om en ask, men han hade icke hört närmare
på hvad hon sagt. – Detta samtal hade för öfrigt
sedermera fallit ur hans minne. Han skyndade att
öppna etuiet, som var ett särdeles prydligt arbete i
ebenholz, med konstnärligt utsirade beslag och kunde
icke nog förvåna sig öfver att han icke förr märkt det.
Öfverst på locket var Buddenbrockska vapnet, inbrändt
i emalj, och då han tryckte på en liten knapp for det
tillbaka. Inuti låg ett väl utfördt miniatyrporträtt,
måladt på elfenben, af den döde generalen.
</p>

<p>
På baksidan stod skrifvet med blystift: »<em>Från
Ulrika på Magdalenadagen 1743</em>.»
</p>

<p>
Det var just årsdagen af utfärden till Liljeholmen.
Han mindes nu hennes undran öfver hvar de kunde
vara två år därefter; allt stod inom ett ögonblick klart
för hans inre.
</p>

<p>
Biskopen betraktade honom med en öm, kärleksfull
blick. Stridiga tankar tycktes ännu en stund genomkorsa
hans själ. Men slutligen gjorde han våld
på sig och i det han rätade ut sig till hela sin längd
sade han:
</p>

<p>
»När ni vända åter, barn, komma ni väl till mig.
Ni skola då vara mig lika kära som vore ni mina
egna barn.»
</p>

<p>
Hans stämma lät mild, nästan vek. – Han öppnade
sin famn och den unge mannens motstånd var
brutet. Fränderna voro försonade.
</p>

<p class="tb">
<sup>*</sup>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<sub>*</sub>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<sup>*</sup>
</p>

<div class="centerpic">
<a id="page-504" class="pagenum" title="504"></a><img src="images/i504.jpg" alt="" /></div>

<p>
<a id="page-505" class="pagenum" title="505"></a>
Några dagar senare kryssade åter en vacker segeljakt
förbi Skeppsholmen. Det var skymning. Men
den kvällen stod ej någon yngling på träbron och
stirrade med sina sorgsna blickar ut öfver fjärden.
Nu satt han i stället själf vid akterstäfven på den
gungande båten och blickade tillbaka med ett visst
vemod mot staden, hvilken långsamt försvann bakom
uddarne i den rödaktiga aftonbelysningen.
</p>

<p>
Till svar på det bref, Svenske på sin morbrors
inrådan afsände till Ulrika, som med sin mor begifvit
sig till Holland, hade nämligen kommit det allra hjärtligaste
bref, hvilket lät honom hoppas att få upplefva
en lång följd af år, fulla af sällhet och knappt anad
lycka; och hvilket genast kommit honom att fatta beslut
att resa dit ut för att formligen begära hennes
hand.
</p>

<p>
Det torde vara nog att tillägga att Svenskes förhoppningar
gingo i fullbordan. Och att de båda makarne,
när de firade Magdalenadagen, aldrig glömde
att sätta tant Beatas vackra ask på det blomstersmyckade
högtidsbordet.
</p>

<p class="date">
(1874.)
</p>

<div class="centerpic end">
<img src="images/i505.jpg" alt="" /></div>

<div class="frontmatter chapter">
<a id="page-506" class="pagenum" title="506"></a>
<div class="centerpic ornament">
<img src="images/i506.jpg" alt="" /></div>

</div>

<div class="chapter">

<h2 class="notes" id="chapter-0-27">
<a id="page-507" class="pagenum" title="507"></a>
<br />Biografiska notiser.
</h2>

</div>

<p class="first">
<span class="firstchar">D</span><span class="postfirstchar">e</span> läsare, som äro mera bevandrade i fäderneslandets
historia, och vi hoppas att de äro många, ha
säkerligen vid läsningen af de kring Carl Svenske af
författaren grupperade händelserna och tidsbilderna
känt sig på bekant och fast mark.
</p>

<p>
Några kortfattade biografiska notiser bifogas emellertid
för att upplifva möjligen förgätna minnen.
</p>

<p>
<em>Konung Fredrik I</em> föddes 1676 och var landtgrefve
af Hessen. Han förmäldes 1715 med Carl XII:s syster
Ulrika Eleonora efter att förut ha varit gift med prinsessan
Lovisa Dorotea af Preussen, som afled barnlös
1705. Han hade deltagit i det spanska tronföljdskriget
och med stor utmärkelse deltagit i striderna vid Höchstedt,
Oudenarde och Malplaquet. Det var efter freden
i Utrecht 1713 han kom öfver till Sverige, men redan
från 1710 hade han uppträdt som friare till prinsessan
Ulrika.
</p>

<p>
Prins Fredrik var generalissimus öfver svenska
hären vid Carl XII:s krigståg mot Norge och förmådde
efter konungens fall 1718 krigsbefälet att hylla
hans gemål som drottning. Då hon 1720 afsade sig regeringen,
blef Fredrik den I vald till konung.
</p>

<p>
Det heter visserligen om honom, att han var
»tapper, frikostig, lätt försonlig, fri från allt högmod,
tillgänglig, glad och skämtsam», allt egenskaper, som
stå högt i Sverige, men dessa fördunklades af hans
karaktärsfel: lätja, ombytlighet och sinnlighet. Hans
ovärdiga och trolösa uppförande mot den uppoffrande
<a id="page-508" class="pagenum" title="508"></a>
gemålen är väl bekant. Han var 54 år gammal, när
han kräfde den 16:åriga Hedvig Taube som offer för
sina lustar, och barnet blef redan om ett par år moder.
Han var 70-årig och befann sig på grafvens brädd,
när man uppsökte åt den utlefvade vällustingen ett
nytt flickoffer Katarina Ebba Horn.
</p>

<p>
Fredrik I dog 1751.
</p>

<p>
<em>Drottning Ulrika Eleonora</em> var född 1688 och blef
regerande drottning efter sin broders Carl XII:s död
1718. Hon hyste samvetsbetänkligheter mot att vara
regentinna och sålunda ha välde öfver sin man, ty
»mannen skall vara kvinnans hufvud». För att komma
i ett rätt hustru-förhållande till sin ovärdige gemål,
som hon uppriktigt älskade, afsade hon sig kronan till
hans förmån 1720. Hon lefde till 1741.
</p>

<p>
<em>Fröken Hedvig Taube</em> var, såsom nämndt, knappast
16 år, då hennes skönhet och oskuld väckte konungens
lystnad. Dotter till riksrådet E. D. Taube, föddes hon
1714 och kom 1730 inför den 54-årige konungens ögon.
Hon hade redan gifvit sitt hjärta åt en annan, men
öfvertalades med lock och pock af sina – föräldrar
att blifva den gamle, om sina äktenskapsplikter och
plikter som lagvårdare glömske konungens älskarinna.
</p>

<p>
Hon födde honom två döttrar och två söner, och
vällustingen reparerade sin(?) och hennes äktenskapsförbrytelse
med att utverka hennes utnämning till
romersk riksgrefvinna von Hessenstein. Alla hennes
barn föddes i drottningens lifstid, och folket fördrog
denna skam från konungatronen.
</p>

<p>
Det engelska sändebudet i Stockholm skref om
hennes fader riksrådet till sin regering:
</p>

<p>
»Sedan han sålt sin dotter, säljer han till den
mestbjudande alla tjänster, på hvilkas tillsättande han
genom konungens svaghet för henne kan utöfva inflytande.»
</p>

<p>
<em>Frih. Erland Karlsson Broman</em>, konung Fredrik I:s
mest afgjorda gunstling, emedan han ägde sådan öfverlägsen
förmåga att »tjäna som underhandlare i kärleksaffärer»
och åt den åldrige monarken uppvädra
kvinnligt byte, föddes 1704 å Bergby, Vendels socken
<a id="page-509" class="pagenum" title="509"></a>
i Uppland. Han belönades för sina »tjänster» med
många äreställen samt blef slutligen hofmarskalk, president
i kommerskollegium och friherre.
</p>

<p>
»Sitt inflytande hos konungen använde han till
att utpressa mutor af tjänstsökande. Men så väl de
på detta sätt förvärfvade penningarna som all hans
öfriga förmögenhet bortslösades på sinnliga njutningar
eller – genom öfverdrifven hjälpsamhet», säger en
minnestecknare.
</p>

<p>
Den mäktige gunstlingen, som användes som värd
vid »korruptions-middagarna», hvilka hans parti tillställde,
dog i fattigdom 1757.
</p>

<p>
<em>Biskop Daniel Juslenius</em> införes tidigt i berättelsen
af författaren, säkerligen som en typisk politiker af
frihetstidens prästestånd. Han var född finne 1676 i
Virmo socken samt utdanade sig till språkkarl. När
svåra tider rådde i Finland, flydde han som så många
andra öfver till moderlandet. Sålunda jagade honom
»den stora ofreden» under Carl XII:s dagar öfver till
Sverige, och han anställdes 1715 som lektor i Västerås.
Efter fredssluten återvände han 1722 till Åbo, vid
hvars universitet han längre fram blef professor i teologi.
År 1734 erhöll han samtidigt kallelse till biskop i Åbo
och Borgå och valde biskopsdömet i Borgå.
</p>

<p>
Under »den lilla ofreden» flydde han 1742 åter
öfver till Sverige.
</p>

<p>
Han är icke vidare ryktbar som politiker, men
var medlem af 1742-1743 års ständers rannsakningskommission
öfver generallöjtnanten Henrik Magnus
von Buddenbrock. I denna kommission bevisade han
med anförande af åtskilliga bibelställen, att Buddenbrock
begått felsteg i sina krigsoperationer. Det gällde
att få generalen dömd, och – den heliga skrifts krigskonst
hade han ju icke följt som öfverbefälhafvare i
Finland!
</p>

<p>
Juslenius blef 1744 biskop i Skara och afled i
stiftsgården Brunsbo 1752.
</p>

<p>
Han öfversatte Svebilii katekes till finska, och den
lär i Finland användts ända till våra dagar.
</p>

<p>
<a id="page-510" class="pagenum" title="510"></a>
<em>Generallöjtnanten frih. Henrik Magnus von Buddenbrock</em>
och hans sorgliga öde är bekant af hvarje
om än så kortfattad lärobok i svensk historia. Han
föddes i Livland 1685 och var af gammal härmästaresläkt.
Mot hans order inlät sig hans underbefälhafvare
i den olyckliga striden vid Villmanstrand den 23
augusti 1741. Generalen fick bära ansvaret och blef
det andra politiska offret under frihetstiden. Han
ingaf en nådeansökan att bli skjuten af soldater, men
präste- och bondestånden bestämde, att han skulle
öfverlämnas åt bödeln. Han halshöggs den 16 juli 1743.
</p>

<p>
Många historiska namn anföras i denna bok, och
våra biografiska notiser skulle få alltför stort utrymme.
Vi vilja därför sluta, sedan vi anfört ännu ett namn,
namnet på den måhända äfventyrligaste af karoliner.
</p>

<p>
<em>Johan Stenflycht</em> började sin sagolika krigarbana
under namnet Segersten. Han var 1691-1697 i kejserlig
tjänst i Ungern, men blef 1701 en af Carl XII:s
bussar, då han ingick vid Östgöta kavalleri. Sedan
han med anledning af en duell 1706 måst taga till
<em>flykten</em>, utbytte han sitt namn <em>Seger</em>sten mot Sten<em>flycht</em>.
Hans krigarbana föll utomlands, och underbara bragder
berättar historien om honom. Än anförde han
friskaror, än statstrupper. Han var generalmajor i
Holstein och innehade samma rang hos kung Stanislaus.
En annan titel var fransk generallöjtnant. Han
var slutligen öfverkommendant i Hamburg. Den omtalade
duellen höll honom länge landsflyktig från hemlandet.
Den orolige krigaren fick emellertid dö i
Sverige 1758.
</p>

<div class="centerpic end">
<img src="images/i510.jpg" alt="" /></div>

<div class="chapter">

<h2 class="footnotes" id="chapter-0-28">
Fotnoter.
</h2>

</div>

<p class="footnote">
<a class="footnote" href="#fnote-1" id="footnote-1">[1]</a> Nu Myntgatan.
</p>

<p class="footnote">
<a class="footnote" href="#fnote-2" id="footnote-2">[2]</a> Nu kanslihuset.
</p>

<p class="footnote">
<a class="footnote" href="#fnote-3" id="footnote-3">[3]</a> Brännvin på körsbärskärnor.
</p>

<p class="footnote">
<a class="footnote" href="#fnote-4" id="footnote-4">[4]</a> 1874.
</p>

<p class="footnote">
<a class="footnote" href="#fnote-5" id="footnote-5">[5]</a> Menas stamträd.
</p>

<p class="footnote">
<a class="footnote" href="#fnote-6" id="footnote-6">[6]</a> Sedan det Hörbergska boktryckeriet.
</p>

<p class="footnote">
<a class="footnote" href="#fnote-7" id="footnote-7">[7]</a> Syftar på ordenssällskapet Avazu och Wallassis, i hvilket Dalin
var sekreterare.
</p>

<p class="footnote">
<a class="footnote" href="#fnote-8" id="footnote-8">[8]</a> Utgifvaren har fåfängt letat efter dessa vers bland Dalins skrifter.
</p>

<p class="footnote">
<a class="footnote" href="#fnote-9" id="footnote-9">[9]</a> Se Ekeblads dagbok. K. Bibl.
</p>

<p class="footnote">
<a class="footnote" href="#fnote-10" id="footnote-10">[10]</a> Brunkeberg.
</p>

<div class="ads chapter">
<p class="larger">
Af samme författare är förut utkommet: <b>Junker Sven</b>, historisk
berättelse från Erik XIV:s tid. Illustrerad af <em>C. Althin</em>. Pris Kr. 3:75.
</p>

<p class="hdr">
Hvad pressen säger om Junker Sven:
</p>

<p class="noindent">
Författaren till »Junker Sven» intager
en bemärkt plats bland dem af våra författare,
som röra sig på det historiska gebitet.
</p>

<p>
Att denna tidsperiod är synnerligen
lämplig för framställningar i romanens eller
skådespelets form framgår bäst däraf,
att såväl äldre tiders som våra dagars historiska
författare med förkärlek välja sina
ämnen därur.
</p>

<p>
Nu föreliggande berättelse är, hvad ämnet
beträffar, ett godt grepp och författaren
har också däraf lyckats få fram en både
spännande och väl skrifven skildring, synnerligt
lyckad genom sina historiska färger.
Hr. Althins teckningar bidraga också icke
så litet till att ge den rätta tidsfärgen.
</p>

<p class="attr">
Engelholms-Posten.
</p>

<hr class="hr10" />

<p class="noindent">
Då man ser de två första häftena af
»Junker Sven», tycker man sig se ett nytt
värdefullt arbete, som snarast påminner om de
på sin tid så populära, berömda och ännu
gärna lästa Starbäcks historiska berättelser:
Engelbrekt, Guldhalsbandet etc.
</p>

<p>
Arbetet är rikligt och fint illustreradt
af tecknaren C. Althin.
</p>

<p class="attr">
Östergötlands Dagblad.
</p>

<hr class="hr10" />

<p class="noindent">
Gustaf Björlin är, som bekant, en bland
våra främste historiske romanförfattare, hvilken
särskildt förstår att med smak och
pietet bibringa sina skildringar den rätta tidsfärgen.
Äfven hans föreliggande arbete
blir sålunda helt visst på en gång instruktivt
och spännande. Det utkommer rikt
illustreradt.
</p>

<p class="attr">
Östgöten.
</p>

<hr class="hr10" />

<p class="noindent">
Författaren intar ett framstående rum
bland våra dagars historiske skriftställare,
derom vittna redan de nu utkomna två
första häftena. Den tidsperiod som skildras
är också ett tacksamt ämne med sina många
spännande förvecklingar.
</p>

<p class="attr">
Trollhättans Tidning.
</p>

<hr class="hr10" />

<p class="noindent">
»Junker Sven» är en mycket spännande
roman, däri den talangfulle författaren
mästerligt behandlar Erik XIV:s, fru Karins,
Sturemordens och brödrastridernas tidsperiod.
Tryckt på fint papper och rikt illustrerad
af artisten C. Althin.
</p>

<p class="attr">
Sala Allehanda.
</p>

<hr class="hr10" />

<p class="noindent">
»Junker Sven» är en ny upplaga af
vår på den historiska romanens område väl
kände och uppburne Gustaf Björlins Prokuratorn
med tillägg af en del från andra
författare hämtade biografiska notiser, som
gifva den präktiga boken ökadt värde. Det
skall otvifvelaktigt glädja de många vännerna
af svenska historiska berättelser, att
denna tidsandan troget speglande skildring
från Erik XIV:s tid åter blir tillgänglig i
bokhandeln.
</p>

<p class="attr">
Filipstads stads och Bergsl. tidning.
</p>

<hr class="hr10" />

<p class="noindent">
»Junker Sven» är titeln på en historisk
berättelse från Erik XIV:s tid af Gustaf
Björlin.
</p>

<p>
Det högeligen intressanta arbetet är
skrifvet med stor historisk sakkännedom och
de däri förekommande personer såsom kung
Erik, Göran Persson och hans tjänsteandar
samt mäster Jakob och Simon Grå m. fl.
äro tecknade med synnerlig trohet i öfverensstämmelse
med historiens vittnesbörd och
den tidens seder och förhållanden.
</p>

<p>
Arbetet förtjänar högeligen att uppmärksammas
såsom en intressant och lärorik
lektyr.
</p>

<p class="attr">
Södermanlands Allehanda.
</p>

<hr class="hr10" />

<p class="noindent">
Gustaf Björlin är ett kändt och aktadt
författarenamn. Han känner väl den tid
– Erik XIV:s och Göran Perssons – som
här skildras. Och han är en af våra bästa
stilister, rask, men på samma gång målande,
verklighetstrogen.
</p>

<p class="attr">
Östgöta-Kuriren.
</p>

<hr class="hr10" />

<p class="noindent">
Af »Junker Sven» ha utkommit tvänne
häften, hvilka äro både belysande af det lif,
som då lefdes af höga och låga, och intressanta
genom händelsernas nätta sammanlänkning.
</p>

<p class="attr">
Skåningen.
</p>

<hr class="hr10" />

<p class="noindent">
Gustaf Björlin är en författare, som förvärfvat
vidsträckt anseende både för historisk
trohet i sina skildringar och för en
synnerligen ledig framställningskonst.
</p>

<p>
De karaktärsdrag, som utmärka den
tid från hvilken ämnet är hämtadt, framträda
så lefvande i berättelsen, att man
tycker sig höra och se de tecknade figurerna.
Därtill bidraga äfven de utmärkta
illustrationerna, utförda af artisten C. Althin.
</p>

<p class="attr">
Förbundstidningen,<br />
organ för Sveriges K. F. U. M.
</p>

<hr class="hr10" />

<p class="noindent">
Ännu föreligga endast de 2 första häftena
och det kan därför vara för tidigt att
yttra sig om arbetet, men den tid, hvartill
händelserna blifvit förlagda, är ju i sig själf
så intressant och erbjuder så många spännande
tilldragelser, att detta nästan kan
vara rekommendation nog för hvarje älskare
af historisk läsning, helst som författarens
namn här borgar för skildringarnas historiska
sanning. Arbetet, som har en synnerligen
vårdad utstyrsel, är försedt med talrika
illustrationer af den bekante tecknaren
C. Althin.
</p>

<p class="attr">
Bollnäs Tidning.
</p>

<hr class="hr10" />

<p class="noindent">
Erik XIV och de personer, som närmast
gruppera sig kring honom, t. ex. Karin
Månsdotter och Göran Persson, hafva ju
just i dessa dagar ånyo börjat i hög grad
intressera allmänheten, sedan Strindberg låtit
dem uppträda å scenen.
</p>

<p>
I denna hr. Björlins alldeles ypperliga
skildring, som redan förut en gång utkommit,
torde tidsstämningar och därmed sammanhängande
saker vara betydligt riktigare
uppfattade än i Strindbergs två senare skådespel.
Arbetet tillhör i sin helhet det
bästa och intressantaste som i det ämnet
med den formen är skrifvet.
</p>

<p class="attr">
Smålandsposten.
</p>

<hr class="hr10" />

<p class="noindent">
Författaren till ifrågavarande arbete,
hvaraf 2:dra upplagan nu föreligger, är
känd och erkänd som en framstående auktoritet
bland vår tids historiska skriftställare.
Hans stilistiska talang bidrager till att ytterligare
förhöja värdet af hans arbeten.
Allt tyder på, att förf. fullt tidsenligt och
med stöd af sanna historiska fakta utan
fantastiska öfverdrifter skildrat den romantiska
tidpunkt i vår historia, i hvilken
han låter berättelsens hjälte uppträda.
Läsaren bjudes häri på spännande situationer,
ömma kärleksscener, men ock därjämte
på en mängd intressanta bilder af
den tidens hårda, obändiga lynne. Vi rekommendera
verket såsom en fullt njutbar
historisk skildring.
</p>

<p class="attr">
Örebro Tidning.
</p>

<hr class="hr10" />

<p class="noindent">
Detta arbete af den kände krigshistoriografen
tyckes, att döma af de häften,
som kommit oss till del, motsvara de betingelser
man sätter på en god historisk roman:
tidstrohet och spännande, raskt berättade
händelser.
</p>

<p class="attr">
Cimbrishamns-bladet.
</p>

<hr class="hr10" />

<p class="noindent">
Det arbete, som här utgifves af en af
våra mest framstående historiska skriftställare,
rör sig i en tidsperiod, som i och för sig
utgör en fullständig roman och som således
icke behöfver smyckas af dikten. Författarens
glänsande framställningskonst är väl
känd och den skall för visso låta de spännande
situationerna i tiden komma till sin
fulla rätt, under det han tecknar sin hjältes
öden. Arbetet har en synnerligen vårdad
utstyrsel och är försedt med talrika
illustrationer af den bekante tecknaren C.
Althin.
</p>

<p class="attr">
Helsingen.
</p>

<hr class="hr10" />

<p class="noindent">
Författaren, riksdagsmannen och öfversten
G. Björlin, har förut gjort sig känd
som historisk skriftställare och romanförfattare
på ett sätt, som utgör en mycket
god borgen för detta arbetes värde.
</p>

<p class="attr">
Trelleborgs Allehanda.
</p>

<hr class="hr10" />

<p class="noindent">
Den som militär framstående befälhafvaren
för Gotlands trupper, öfverste Björlin,
har ett godt namn, befäst genom många
goda arbeten, som historisk-romantisk skriftställare.
Det ligger studier och stora kunskaper
till underlag i hans verk. Den nu
föreliggande romanen har förut varit utgifven
under annat namn och vann då kritikens
enhälliga bifall, hvarför den illustrerade
upplaga, som här bjudes, förtjänar
stor uppmärksamhet. Det är ett godt arbete
för mognare ungdom.
</p>

<p class="attr">
Westernorrlands Allehanda.
</p>

</div>

<div class="trnote chapter">
<p class="transnote">
Noteringar:
</p>

<p class="skip_in_txt">
<a href="#page-480">Sida 480</a> var tryckt med felaktig nummer (481). Detta
har rättats här.
</p>

<p>
Fotnoter har samlats i slutet av boken.
</p>

<p>
Originalets grammatik, interpunktion och varierande stavning har mestadels bibehållits.
Uppenbarliga fel har rättats utan notis. Vidare rättelser är som följande
(innan/efter):
</p>



<ul>

<li>
... öfverraskningen, gick <span class="underline">han han</span> in på allt hvad man föreslog ...<br />
... öfverraskningen, gick <a href="#corr-34"><span class="underline">han</span></a> in på allt hvad man föreslog ...<br />
</li>

<li>
... <span class="underline">confinance</span>, hvarför tillhör vår store poet alltid minoriteten?» ...<br />
... <a href="#corr-46"><span class="underline">confiance</span></a>, hvarför tillhör vår store poet alltid minoriteten?» ...<br />
</li>

<li>
... <span class="underline">om om</span> skilderierna på den höga hautelissetapeten ...<br />
... <a href="#corr-101"><span class="underline">om</span></a> skilderierna på den höga hautelissetapeten ...<br />
</li>

<li>
... på sidan <span class="underline">om om</span> källarsalen, hvilket så snart de inkommit ...<br />
... på sidan <a href="#corr-108"><span class="underline">om</span></a> källarsalen, hvilket så snart de inkommit ...<br />
</li>

<li>
... »Uppoffring<span class="underline">»</span> – Hvad vore lifvet sedan? – Det ...<br />
... »Uppoffring<a href="#corr-115"><span class="underline">?</span></a> – Hvad vore lifvet sedan? – Det ...<br />
</li>
</ul>
</div>


<div style='display:block; margin-top:4em'>*** END OF THE PROJECT GUTENBERG EBOOK CARL SVENSKE ***</div>
<div style='text-align:left'>

<div style='display:block; margin:1em 0'>
Updated editions will replace the previous one&#8212;the old editions will
be renamed.
</div>

<div style='display:block; margin:1em 0'>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg&#8482; electronic works to protect the PROJECT GUTENBERG&#8482;
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away--you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div style='margin:0.83em 0; font-size:1.1em; text-align:center'>START: FULL LICENSE<br />
<span style='font-size:smaller'>THE FULL PROJECT GUTENBERG LICENSE<br />
PLEASE READ THIS BEFORE YOU DISTRIBUTE OR USE THIS WORK</span>
</div>

<div style='display:block; margin:1em 0'>
To protect the Project Gutenberg&#8482; mission of promoting the free
distribution of electronic works, by using or distributing this work
(or any other work associated in any way with the phrase &#8220;Project
Gutenberg&#8221;), you agree to comply with all the terms of the Full
Project Gutenberg&#8482; License available with this file or online at
www.gutenberg.org/license.
</div>

<div style='display:block; font-size:1.1em; margin:1em 0; font-weight:bold'>
Section 1. General Terms of Use and Redistributing Project Gutenberg&#8482; electronic works
</div>

<div style='display:block; margin:1em 0'>
1.A. By reading or using any part of this Project Gutenberg&#8482;
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg&#8482; electronic works in your
possession. If you paid a fee for obtaining a copy of or access to a
Project Gutenberg&#8482; electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div>

<div style='display:block; margin:1em 0'>
1.B. &#8220;Project Gutenberg&#8221; is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg&#8482; electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg&#8482; electronic works if you follow the terms of this
agreement and help preserve free future access to Project Gutenberg&#8482;
electronic works. See paragraph 1.E below.
</div>

<div style='display:block; margin:1em 0'>
1.C. The Project Gutenberg Literary Archive Foundation (&#8220;the
Foundation&#8221; or PGLAF), owns a compilation copyright in the collection
of Project Gutenberg&#8482; electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg&#8482; mission of promoting
free access to electronic works by freely sharing Project Gutenberg&#8482;
works in compliance with the terms of this agreement for keeping the
Project Gutenberg&#8482; name associated with the work. You can easily
comply with the terms of this agreement by keeping this work in the
same format with its attached full Project Gutenberg&#8482; License when
you share it without charge with others.
</div>

<div style='display:block; margin:1em 0'>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg&#8482; work. The Foundation makes no
representations concerning the copyright status of any work in any
country other than the United States.
</div>

<div style='display:block; margin:1em 0'>
1.E. Unless you have removed all references to Project Gutenberg:
</div>

<div style='display:block; margin:1em 0'>
1.E.1. The following sentence, with active links to, or other
immediate access to, the full Project Gutenberg&#8482; License must appear
prominently whenever any copy of a Project Gutenberg&#8482; work (any work
on which the phrase &#8220;Project Gutenberg&#8221; appears, or with which the
phrase &#8220;Project Gutenberg&#8221; is associated) is accessed, displayed,
performed, viewed, copied or distributed:
</div>

<blockquote>
  <div style='display:block; margin:1em 0'>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div>
</blockquote>

<div style='display:block; margin:1em 0'>
1.E.2. If an individual Project Gutenberg&#8482; electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase &#8220;Project
Gutenberg&#8221; associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg&#8482;
trademark as set forth in paragraphs 1.E.8 or 1.E.9.
</div>

<div style='display:block; margin:1em 0'>
1.E.3. If an individual Project Gutenberg&#8482; electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg&#8482; License for all works
posted with the permission of the copyright holder found at the
beginning of this work.
</div>

<div style='display:block; margin:1em 0'>
1.E.4. Do not unlink or detach or remove the full Project Gutenberg&#8482;
License terms from this work, or any files containing a part of this
work or any other work associated with Project Gutenberg&#8482;.
</div>

<div style='display:block; margin:1em 0'>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg&#8482; License.
</div>

<div style='display:block; margin:1em 0'>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg&#8482; work in a format
other than &#8220;Plain Vanilla ASCII&#8221; or other format used in the official
version posted on the official Project Gutenberg&#8482; website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original &#8220;Plain
Vanilla ASCII&#8221; or other form. Any alternate format must include the
full Project Gutenberg&#8482; License as specified in paragraph 1.E.1.
</div>

<div style='display:block; margin:1em 0'>
1.E.7. Do not charge a fee for access to, viewing, displaying,
performing, copying or distributing any Project Gutenberg&#8482; works
unless you comply with paragraph 1.E.8 or 1.E.9.
</div>

<div style='display:block; margin:1em 0'>
1.E.8. You may charge a reasonable fee for copies of or providing
access to or distributing Project Gutenberg&#8482; electronic works
provided that:
</div>

<div style='margin-left:0.7em;'>
    <div style='text-indent:-0.7em'>
        &bull; You pay a royalty fee of 20% of the gross profits you derive from
        the use of Project Gutenberg&#8482; works calculated using the method
        you already use to calculate your applicable taxes. The fee is owed
        to the owner of the Project Gutenberg&#8482; trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, &#8220;Information about donations to the Project Gutenberg
        Literary Archive Foundation.&#8221;
    </div>

    <div style='text-indent:-0.7em'>
        &bull; You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg&#8482;
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg&#8482;
        works.
    </div>

    <div style='text-indent:-0.7em'>
        &bull; You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </div>

    <div style='text-indent:-0.7em'>
        &bull; You comply with all other terms of this agreement for free
        distribution of Project Gutenberg&#8482; works.
    </div>
</div>

<div style='display:block; margin:1em 0'>
1.E.9. If you wish to charge a fee or distribute a Project
Gutenberg&#8482; electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg&#8482; trademark. Contact the Foundation as set
forth in Section 3 below.
</div>

<div style='display:block; margin:1em 0'>
1.F.
</div>

<div style='display:block; margin:1em 0'>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg&#8482; collection. Despite these efforts, Project Gutenberg&#8482;
electronic works, and the medium on which they may be stored, may
contain &#8220;Defects,&#8221; such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div>

<div style='display:block; margin:1em 0'>
1.F.2. LIMITED WARRANTY, DISCLAIMER OF DAMAGES - Except for the &#8220;Right
of Replacement or Refund&#8221; described in paragraph 1.F.3, the Project
Gutenberg Literary Archive Foundation, the owner of the Project
Gutenberg&#8482; trademark, and any other party distributing a Project
Gutenberg&#8482; electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div>

<div style='display:block; margin:1em 0'>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div>

<div style='display:block; margin:1em 0'>
1.F.4. Except for the limited right of replacement or refund set forth
in paragraph 1.F.3, this work is provided to you &#8216;AS-IS&#8217;, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div>

<div style='display:block; margin:1em 0'>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div>

<div style='display:block; margin:1em 0'>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg&#8482; electronic works in
accordance with this agreement, and any volunteers associated with the
production, promotion and distribution of Project Gutenberg&#8482;
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg&#8482; work, (b) alteration, modification, or
additions or deletions to any Project Gutenberg&#8482; work, and (c) any
Defect you cause.
</div>

<div style='display:block; font-size:1.1em; margin:1em 0; font-weight:bold'>
Section 2. Information about the Mission of Project Gutenberg&#8482;
</div>

<div style='display:block; margin:1em 0'>
Project Gutenberg&#8482; is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div>

<div style='display:block; margin:1em 0'>
Volunteers and financial support to provide volunteers with the
assistance they need are critical to reaching Project Gutenberg&#8482;&#8217;s
goals and ensuring that the Project Gutenberg&#8482; collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg&#8482; and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div>

<div style='display:block; font-size:1.1em; margin:1em 0; font-weight:bold'>
Section 3. Information about the Project Gutenberg Literary Archive Foundation
</div>

<div style='display:block; margin:1em 0'>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation&#8217;s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state&#8217;s laws.
</div>

<div style='display:block; margin:1em 0'>
The Foundation&#8217;s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation&#8217;s website
and official page at www.gutenberg.org/contact
</div>

<div style='display:block; font-size:1.1em; margin:1em 0; font-weight:bold'>
Section 4. Information about Donations to the Project Gutenberg Literary Archive Foundation
</div>

<div style='display:block; margin:1em 0'>
Project Gutenberg&#8482; depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div>

<div style='display:block; margin:1em 0'>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div>

<div style='display:block; margin:1em 0'>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div>

<div style='display:block; margin:1em 0'>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div>

<div style='display:block; margin:1em 0'>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate
</div>

<div style='display:block; font-size:1.1em; margin:1em 0; font-weight:bold'>
Section 5. General Information About Project Gutenberg&#8482; electronic works
</div>

<div style='display:block; margin:1em 0'>
Professor Michael S. Hart was the originator of the Project
Gutenberg&#8482; concept of a library of electronic works that could be
freely shared with anyone. For forty years, he produced and
distributed Project Gutenberg&#8482; eBooks with only a loose network of
volunteer support.
</div>

<div style='display:block; margin:1em 0'>
Project Gutenberg&#8482; eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div>

<div style='display:block; margin:1em 0'>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div>

<div style='display:block; margin:1em 0'>
This website includes information about Project Gutenberg&#8482;,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</div>

</body>
</html>
